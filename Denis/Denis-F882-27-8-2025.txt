 JAMHURI YA MUUNGANO WA TANZANIA KANUNI ZA JUMLA ZA USIMAMIZI WA MAHAKAMA ZA MWAKA 2021 SHERIA YA USIMAMIZI WA MAHAKAMA (SURA YA 237) (Zimetengenezwa chini ya kifungu cha 66(1)) KANUNI ZA JUMLA ZA USIMAMIZI WA MAHAKAMA ZA MWAKA 2021 MPANGILIO WA VIFUNGU Kifungu Jina SEHEMU YA KWANZA UTANGULIZI Jina Matumizi Tafsiri. Mtendaji mkuu wa mahakama. Tume. Usimamizi na masharti ya utumishi. SEHEMU YA TATU AJIRA, UTHIBITISHO NA UPANDISHAJI VYEO Madaraka ya mamlaka ya ajira. Mamlaka ya Tume kwa ajira, nk. Utangazaji wa nafasi wazi iwapo mamlaka ya ajira ni Rais. Utangazaji nafasi wazi endapo mamlaka ya ajira ni Tume. Matangazo. Uteuzi wa wasiliwa. Tarehe ya kuanza kazi na kumbukumbu binafsi. Mabadiliko ya hadhi ya familia au makazi ya kudumu. Tange ya wafanyakazi. Kuamua umri wa kuzaliwa. Uteuzi wa kamati ya ushauri ya ajira. Tume kuunda kamati nyingine. Kuanzishwa kwa kamati za nidhamu kwa kila mahakama. Posho ya usafiri na kujikimu kwa siku katika ajira ya kwanza na marupurupu. Muda wa majaribio. Upandishaji cheo kuzingatia sifa. Upandishaji cheo kwa majaribio. Watu wasiostahili kuajiriwa. Masharti ya utumishi. Kuajiriwa tena kwa mkataba. Mshahara na posho. Kiwango cha mshahara cha kuanzia. Malipo ya mshahara. Kuanza kulipwa kwa mshahara. Kima cha mshahara na mabadiliko ya mshahara. Mshahara wakati wa kupandishwa cheo. Mikopo na dhamana. SEHEMU YA NNE TATHMINI YA UTENDAJI Tathmini za utendaji na mfumo wa kuthaminisha. Mahudhurio ya mashahidi Mkataba wa utendaji kazi wa Mtendaji Mkuu wa Mahakama na Msajili Mkuu. Ripoti ya tathmini ya utendaji kazi. SEHEMU YA TANO USITISHAJI WA AJIRA KWA SABABU ZISIZO ZA KINIDHAMU Kustaafu kwa sababu za kitabibu. Matokeo ya ripoti. Kustaafu kwa kufutwa kwa ofisi au kupanguliwa kwa idara. Kustaafu kwa umri. Kutenguliwa baada ya kugombea uongozi wa kikatiba au nafasi ya kisiasa ya uchaguzi. Usafiri baada ya kutenguliwa. Viwango vya stahili za safari. SEHEMU YA SITA NIDHAMU Masharti ya Jumla Mamlaka na madaraka ya nidhamu Kishindwa kutekeleza majukumu. Kanuni za haki ya asili. Upendeleo. Taratibu za kusitisha ajira ya afisa wa mahakama. Mwenendo baada ya kutopatikana na hatia katiak mashtaka ya jinai. Kusitishwa kwa mwenendo wa shauri. Adhabu. Uamuzi wa adhabu. Kustaafishwa au kuondolewa kazini kwa maslahi ya umma. Kustaafishwa au kuondolewa kazini kwa maslahi ya umma kwa Afisa wa Mahakama. Uchunguzi wa awali. Mtuhumiwa anaweza kusimamishwa kazi kutawala. Kusimamishwa kazi afisa asiye afisa wa mahakama. Kusimaishwa kazi kwa afisa asiye afisa wa mahakama aliyepatikana na hatia ya makosa ya jinai. Kupoteza stahili katika usitishaji ajira. Mienendo ya Mashauri ya Kinidhamu inayowahusu Maafisa wa Mahakama Aina za mienendo ya nidhamu. Mashauri ambayo mwenendo rasmi washauri la nidhamu utatumika. Mashauri ambayo mwenendo usiyo rasmi utatumika. Kuanza kwa mwenendo rasmi. Uchunguzi katika mashtaka ya nidhamu Kamati uchunguzi. Utaratibu wa kufanya uchunguzi katrika mwenendo rasmi. Utaratibu wa kuhitimisha uchunguzi. Mwenendo katika mwenendo usiyo rasmi. Pale ambapo mashtaka ya jinai dhidi ya afisa asiye aisa wa mahakama hayajakwisha au yamekwisha Kanuni za nidhamu pale ambapo kosa la kinidhamu ni sawa na kosa la jinai. Taratibu pale ambapo mashauri ya jinai yameanzishwa na kuhitimishwa. Adhabu katika makosa ya nidhamu. Hasara iliyosababishwa na afisa asiye afisa wa mahakama. Onyo. Mashauri ya nidhamu kwa maafisa wasio maafisa wa mahakama wenye masharti ya kawaida. Masharti ya Jumla kwa Wafanyakazi Kutokuwepo kazini bila ruhusa au likizo. Zawadi kubwa na ndogo. Utoaji wa huduma nje ya utumishi wa mahakama. Kutotekeleza majukumu na kushindwa kuzingatia amri na maelekezo halali. Matumizi ya lugha chafu au ya matusi kwa wateja. Adhabu kwa makosa makubwa ya kinidhamu. Lugha rasmi. Utoaji wa taarifa. Kutokuwepo kazini kutokana na ugonjwa. Wajibu wa kutoa taarifa wakati wa kuugua. Majukumu ya idara, nk. Likizo ya ugonjwa. Nyongeza ya likizo ya ugonjwa. Wastani wa siku za likizo ya ugonjwa. Nyongeza ya likizo ya ugonjwa. Likizo maalum. Rufaa. Mienendo ya maadili. Uvunjaji wa Kanuni. Maadili ya msingi. SEHEMU YA TISA MAFAO YA KUSTAAFU Hifadhi ya pensheni na haki nyingine wakati wa kuhitimisha ajira. Mafao yanayolipwa kwa mfanyakazi mwenye masharti ya kudumu na malipo ya pensheni. Mafao yanayolipwa kwa mfanyakazi mwenye masharti ya kudumu na malipo ya pensheni. Wajibu wa kutunza kumbukumbu na taarifa. SEHEMU YA KUMI MASHARTI YA JUMLA YA KIUTAWALA Masharti ya Jumla Wajibu wa Jaji Mkuu na Mtendaji Mkuu wa Mahakama katika utumishi. Mawasiliano. Saa za kazi, na malipo ya kazi za muda wa ziada, nk. Ufanyaji kazi katika siku isiyo ya kazi. Kusaini kitabu cha mahudhurio. Beji na kitambulisho cha mahakama. Funguo za ofisi. Likizo ya mwaka. Likizo ya uzazi. Likizo ya uzazi kwa baba. Likizo isiyo na malipo. Kuazimwa. Likizo ya kuugua au kujiuguza. Usafiri kwa ajili ya matibabu. Posho ya kujikimu katika safari ya matibabu. Likizo maalum ya kutokuwepo kazini. Likizo ya huruma. Kuhudhuria katika matukio ya kimichezo. Kuhudhuria katika shughuli za vyama vya wafanyakazi. Kukatishwa kwa likizo. Kurejea kutoa likizo. Likizo kabla ya kustaafu. Nyongeza ya mshahara. Tarehe na kipindi cha nyongeza ya mshahara. Wakati wa kutambuliwa nyongeza ya mshahara. Vigezo vya kumtathmini mfanyakazi kwa ajili ya nyongeza ya mshahara. Kuzuia ongezeko la mshahara kutokana na utendaji usioridhisha. Kusitishwa kwa nyongeza ya mshahara. Posho na Stahili Posho ya kujikimu. Posho ya kujikimu wakati wa kuajiriwa. Stahiki ya gharama za usafiri wakati wa kuajiriwa. Posho ya mafuta. Posho ya kikao. Honoraria. Posho ya mavazi. Posho ya makazi. Posho ya samani. Sare/mavazi. Usaidizi kwa ajili ya mawasiliano. Posho ya stahiki ya kiongozi. Posho ya kukaimu. Uchaguzi wa mfanyakazi kwa ajili ya kukaimu. Viwango vya malipo ya safari na marupurupu mengine wakati wa kukaimu. Ujazaji wa muda wa nafasi wazi. Baraza la wafanyakazi. Uhamisho. Ukomo wa madai. Fidia, Kifo na Gharama za Mazishi Fidia ya kuumia kazini. Kifo cha Mfanyakazi au mwenza nje ya nchi. Kifo cha mfanyakazi ndani ya Tanzania. Kifo na gharama za mazishi. Mafunzo na Maendeleo ya Wafanyakazi Mafunzo na maendeleo ya wafanyakazi. Kamati ya Kafunzo. Wajumbe wa Kamati ya Mafunzo. Kazi na vikao ya Kamati ya Mafunzo. Muda wa Kamati ya Mafunzo. Aina za Mafunzo. Programu za Mafunzo. Mkataba wa Mafunzo. Gharama za Mafunzo. Zawadi. Mshahara wakati wa Mafunzo. Posho ya Mafunzo. Mafunzo baada ya muda wa kazi. Huduma za matibabu. Wajibu wa mwajiri kulinda afya za wafanyakazi. Hatua za kiusalama. Tahadhari ya kujikinga na moto. Stahili ya Daraja Wakati wa Kusafiri Kikazi Nje ya Nchi Stahili ya daraja la kusafiri nje ya Tanzania. Magari Matumizi ya magari. Cheti cha Utumishi Cheti cha utumishi. Hati ya Makabidhiano Ripoti ya makabidhiano. Yaliyomo kwenye taarifa ya makabidhiano. Kuzingatiwa kwa kifungu cha Mwongozo wa Tume ambao hayakutajwa na Kanuni. Matumizi ya Kanuni za Kudumu na Nyaraka za Serikali. ________ MAJEDWALI ________ SHERIA YA USIMAMIZI WA MAHAKAMA (SURA YA 237) __________ KANUNI _________ (Zimetengenezwa chini ya kifungu cha 66(1)) KANUNI ZA JUMLA ZA USIMAMIZI WA MAHAKAMA ZA MWAKA 2021 SEHEMU YA KWANZA MASHARTI YA UTANGULIZI Jina Kanuni hizi zitajulikana kama Kanuni za Jumla za Usimamizi wa Mahakama za Mwaka Matumizi Kanuni hizi zitatumika kwa Tume na wafanyakazi wote katika Utumishi wa Mahakama. Tafsiri Katika Kanuni hizi, isipokuwa muktadha utakapohitaji vinginevyo: “Sheria” maana yake ni Sheria ya Usimamizi wa Mahakama; “mamlaka ya rufaa” maana yake ni chombo, mamlaka au mtu aliyeidhinishwa na Sheria kuamua rufaa; “ajira” inajumuisha: ajira ya mkataba; ajira ya muda; ajira ya kukaimu; ajira ya kudumu; na ajiya ya kupandishwa cheo; “mamlaka ya uteuzi” maana yake ni chombo, mamlaka au mtu aliyeruhusiwa na Sheria kufanya teuzi kwa wafanyakazi wa Utumishi wa Mahakama; “ikama iliyoidhinishwa” maana yake ni ikama ya ajira katika Utumishi wa Mahakama ambayo imetengwa na kuidhinishwa katika bajeti kwa ajili ya ajira husika; “afisa aliyeidhinishwa” maana yake ni mtumishi ambaye ameidhinishwa kwa maandishi ama kwa ujumla au mahsusi kwa ajili ya kutekeleza majukumu ya aina yoyote iliyoainishwa au kutekeleza kazi au jukumu; “Mwenyekiti” itakapotumika kuhusiana na- Tume, maana yake ni Mwenyekiti wa Tume na inajumuisha mjumbe aliyechaguliwa miongoni mwa wajumbe kuwa Mwenyekiti; Kamati, maana yake ni Mwenyekiti wa Kamati husika; “Mtendaji Mkuu” maana yake ni Mtendaji Mkuu wa Mahakama aliyeteuliwa chini ya kifungu cha 7 cha Sheria; Sura ya 298 “Katibu Mkuu Kiongozi” maana yake ni mkuu wa Utumishi wa Umma kama ilivyoainishwa chini ya kifungu cha 4 Sheria ya Utumishi wa Umma; “mtoto” inajumuisha mtoto aliyezaliwa nje ya ndoa, mtoto wa kumlea, mtoto aliyeasiliwa kisheria au mtoto wa ndugu wa karibu aliyefariki ambaye hajatimiza umri wa miaka kumi na nane au mwanafunzi wa umri chini ya miaka ishirini na tano na ambaye anamtegemea moja kwa moja mfanyakazi au mtoto wa umri wowote ambaye kutokana na athari ya kimwili au kiakili hawezi kujitegemea kimaisha; “Mtendaji Mkuu wa Mahakama” maana yake ni mtu aliyeteuliwa katika wadhifa huo chini ya kifungu cha 7 cha Sheria; “Kanuni za Mienendo na Maadili” maana yake ni Kanuni za Mienendo na Maadili za Utumishi wa Mahakama na zinajumuisha Kanuni za Mienendo na Maadili ya Kitaaluma na Kanuni za Mienendo na Maadili ya Viongozi katika Utumishi wa Umma na kanuni nyingine zozote zilizotengenezwa kwa madhumuni yanayofanana na hayo; “Tume” maana yake ni Tume ya Utumishi wa Mahakama iliyoanzishwa chini ya kifungu cha 13 cha Sheria; “Kamati” maana yake ni Kamati ya Maadili ya Maafisa wa Mahakama, Kamati ya Maadili ya Mkoa ya Maafisa wa Mahakama, Kamati ya Maadili ya Wilaya ya Maafisa wa Mahakama na kamati nyingine yoyote iliyoanzishwa chini ya Sheria; “Katiba” maana yake ni Katiba ya Jamhuri ya Muungano wa Tanzania, 1977; Sura ya 16 “kosa la jinai” maana yake ni kosa linalotafsiriwa hivyo chini ya Sheria ya Kanuni za Adhabu au sheria nyingine zozote; “mtegemezi” maana yake ni mwanafamilia ya mfanyakazi ambaye moja kwa moja maisha yake yanategemea kipato cha mfanyakazi huyo; “mamlaka ya nidhamu” maana yake ni mtu yeyote au mamlaka iliyopewa nguvu chini ya Sehemu ya Sita ya Kanuni hizi kuchukua hatua za kinidhamu dhidi ya mfanyakazi yeyote, na inajumuisha mtu yeyote ambaye amekasimiwa mamlaka hayo; “kosa la kinidhamu” maana yake ni kutenda, kutotenda, kukosa au kushindwa kuchukua tahadhari ya kutosha kwa jambo lolote au kushindwa kufikia malengo au kutekeleza majukumu kwa tahadhari au kushindwa kutekeleza majukumu ipasavyo au kwa namna ya kuridhisha kwa mfanyakazi, ambayo yanasababisha kuchukuliwa hatua za kinidhamu chini ya Sheria, na inajumuisha: kukiuka matakwa yoyote ya Kanuni za Mienendo na Maadili ya Maafisa wa Mahakama, Kanuni na Mienendo na Maadili za Utumishi wa Mhakama na Kanuni za Mienendo na Maadili ya Kitaaluma, kwa mfanyakazi ambaye ni kiongozi Kanuni za Maadili ya Viongozi wa Umma; na kosa lolote lililoainishwa katika Jedwali la Pili la Kanuni hizi; “mfanyakazi” maana yake ni mtu yeyote aliyeajiriwa katika Utumishi wa Mahakama; “mwajiri” maana yake ni mtu katika Utumishi wa Mahakama ambaye anaingia mkataba wa ajira na mfanyakazi na ambaye atakuwa na jukumu la malipo ya mshahara wa mfanyakazi husika; “mamlaka ya ajira” maana yake ni Tume; “ngazi ya madaraka” maana yake ni ngazi ya maafisa wa juu katika Utumishi wa Mahakama ambao wana dhamana katika nafasi za uongozi; “familia” kwa madhumuni ya Kanuni hizi, maana yake mke, mume, mtoto au mtoto mtegemezi wa mfanyakazi; “mkuu wa divisheni au idara” maana yake ni afisa mfawidhi, na anayeongoza divisheni au idara yoyote katika Utumishi wa Mahakama, ikijumuisha afisa yeyote anayekaimu kazi na majukumu ya afisa huyo; “mkuu wa kitengo” ina maana ya afisa mfawidhi, na anayeongoza kitengo chochote katika Utumishi wa Mahakama, ikijumuisha afisa yeyote aliyeteuliwa kutekeleza kazi na majukumu ya afisa huyo; “mkuu wa sehemu” ina maana ya afisa mfawidhi, na anayeongoza sehemukatika Utumishi wa Mahakama; “kusimamisha kazi” ina maana ya kuondoshwa kwa muda kwa mfanyakazi katika utekelezaji wa majukumu yake ya kiofisi; “afisa wa mahakama” itakuwa na maana iliyotolewa chini ya Sheria; “likizo” itajumuisha likizo ya mwaka, likizo ya uzazi, likizo ya ugonjwa, likizo bila malipo, likizo ya kuuguza, likizo ya mafunzo, likizo ya uzazi kwa baba, likizo kabla ya kustaafu, likizo ya masomo, likizo ya huruma na likizo maalum; “bodi ya kitabibu” maana yake ni bodi inayorejewa chini ya kanuni ya 38; “daktari aliyeidhinishwa” ina maana ya mtu yeyote mwenye taaluma ya udaktari, upasuaji au mtu yeyote anayejishughulisha na yupo tayari kutoa huduma za kitabibu au upasuaji kwa wagonjwa aliyeidhinishwa na Serikali; “mjumbe” in maana ya- kuhusiana na Tume, mjumbe wa Tume na inamjumuisha Mwenyekiti; na kuhusiana na Kamati, mjumbe wa Kamati na inamjumuisha Mwenyekiti wa Kamati; “Waziri” maana yake ni Waziri mwenye dhamana na masuala ya sheria; “afisa asiye afisa wa mahakama” itakuwa na maana iliyotolewa chini ya Sheria; “ngazi ya afisa” ina maana ya ngazi ya chini ya kuingia katika Utumishi wa Mahakama kwa mwenye Shahada au sifa zinazolingana kutoka katika Chuo Kikuu kinachotambulika au taasisi nyingine yoyote ya elimu ya juu; “wafanyakazi wasaidizi” maana yake ni ngazi ya wafanyakazi wasaidizi ambao hawajaajiriwa katika ngazi za madaraka au ngazi za maafisa; “sehemu ya asili” maana yake ni sehemu ambayo mfanyakazi ana makazi ya kudumu; “sehemu ya kuajiriwa” maana yake ni sehemu ambayo mfanyakazi aliomba kazi; “kupandishwa cheo” maana yake ni ajira ya mfanyakazi katika ngazi ya juu ambayo ina, au inaweza kuwa na ongezeko la mshahara na majukumu; “daraja” maana yake ni nafasi katika Utumishi wa Mahakama; “Muundo” maana yake ni Taratibu za Utumishi wa Mahakama zilizotengenezwa chini ya masharti ya kifungu cha 5 cha Sheria; “Katibu” maana yake ni Katibu wa Tume anayerejewa katika kifungu cha 15 cha Sheria; “Utumishi” ina maana ya Utumishi wa Mahakama ulioanzishwa chini ya kifungu cha 4 cha Sheria; “kipindi cha kuugua” ina maana ya kipindi cha kuugua kuanzia tarehe ambayo mfanyakazi ameanza kuugua na kumalizika katika tarehe ambayo amerudi kazini baada ya kumaliza kipindi hicho cha kuugua; “likizo ya kuugua” ina maana ya kutokuwepo kazini kwa mfanyakazi kulikoidhinishwa kutokana na ugonjwa; “mwenza” ina maana ya mume au mke wa mfanyakazi na kwa madhumuni ya kupata stahiki na usaidizi ambao mfanyakazi huyo anastahili chini ya Kanuni hizi, ni mwenza mmoja; “kusimamishwa kazi” ina maana ya kuondolewa kazini kwa muda kwa mfanyakazi katika utekelezaji wa majukumu yake baada ya kupatikana na kosa la kinidhamu hadi hapo taratibu za kinidhamu dhidi yake zitakapokamilishwa; “wafanyakazi wasaidizi” maana yake ni ngazi ya wafanyakazi mbali na ngazi za madaraka na ngazi za maafisa; na “uhamisho” maana yake ni kumhamisha mfanyakazi kutoka katika kituo kimoja cha kazi kwenda katika kituo kingine au kutoka idara moja kwenda idara nyingine, kitengo kimoja kwenda kingine au sehemu moja kwenda nyingine, na inajumuisha uhamisho kutoka Utumishi wa Mahakama kwenda katika Utumishi wa Umma. SEHEMU YA PILI USIMAMIZI WA UTUMISHI WA MAHAKAMA Mtendaji Mkuu wa Mahakama -(1) Kwa mujibu wa masharti ya kifungu cha 7(2), (3) na (5) cha Sheria, mtu aliyeteuliwa kuwa Mtendaji Mkuu wa Mahakama atakuwa pia Mtendaji Mkuu wa Utumishi wa Mahakama. (2) Mtendaji Mkuu wa Mahakama atakuwa kiongozi, atatoa mwelekeo na taswira ya Utumishi wa Mahakama, na: atahakikisha kuwa wafanyakazi katika Utumishi wa Mahakama wanapata mafunzo, motisha, wanakuwa na ufanisi na umahiri katika utekelezaji wa kazi zao, na Utumishi wa Mahakama unaepuka rushwa na vitendo vingine visivyo vya kimaadili; ataboresha uwajibikaji wa Mahakama na kuhamasisha huduma za usimamizi wenye matokeo na utekelezaji unaozingatia huduma bora kwa mteja; atahimiza usimamizi wenye matokeo na kuhakikisha kuwa Utumishi wa Mahakama unazingatia dhima na unatekelezwa kwa ufanisi na ipasavyo; na atahakikisha kuwa wafanyakazi wote wanabaki ndani ya Utumishi wa Mahakama, isipokuwa tu iwapo mazingira yatahitaji mfanyakazi kuhamishwa katika Utumishi mwingine. Tume -(1) Tume italazimika kuhakikisha kuwa inatoa mwelekeo wa kisera kwa Utumishi wa Mahakama, na- kuendeleza sera ambayo itahakikisha kuwa wafanyakazi katika Utumishi wa Mahakama wanapata mafunzo, motisha, wanakuwa na ufanisi na umahiri katika utekelezaji wa majukumu yao; itakuwa na wajibu wa kuajiri, kuteua, kuthibitisha na kupandisha vyeo wafanyakazi; na itakuwa mamlaka ya nidhamu kwa wafanyakazi. (2) Pamoja na kazi zilizoainishwa chini ya kanuni ndogo ya (1), Tume, isipokuwa Majaji, Mtendaji Mkuu wa Mahakama, Msajili Mkuu, Msajili wa Mahakama ya Rufani, Msajili wa Mahakama Kuu, itakuwa ndiyo mamlaka ya nidhamu ya mwisho katika Utumishi wa Mahakama na inaweza, katika nafasi hiyo na kuhusiana na mfanyakazi yeyote, kutekeleza yote au lolote kati ya mamlaka yaliyokasimiwa kwa mamlaka ya nidhamu. (3) Rais atakuwa mamlaka ya nidhamu kwa watu waliotajwa katika kanuni ndogo ya (2). Usimamizi na masharti ya utumishi Kwa kuzingatia masharti ya sheria yoyote, usimamizi wa Utumishi wa Mahakama na utoaji wa vigezo na masharti ya Utumishi wa wafanyakazi wa Mahakama utakuwa chini ya Tume. SEHEMU YA TATU AJIRA, UTHIBITISHO NA UPANDISHAJI VYEO Madaraka ya mamlaka ya ajira Sehemu hii itatumiwa na mamlaka ya ajira kuhusiana na mamlaka ya- kuajiri wafanyakazi; kuthibitisha ajira ya mfanyakazi aliyeajiriwa chini ya kipindi cha uangalizi, kupandishwa cheo au kwa majaribio; kuongeza muda wa uangalizi wa mfanyakazi aliyeajiriwa chini ya uangalizi au kupandishwa cheo au majaribio. Mamlaka ya Tume kwa ajira, nk. Kwa kuzingatia taratibu zilizoainishwa katika kanuni hizi, mamlaka ya ajira, uthibitishaji wa ajira na upandishaji vyeo wafanyakazi mbali ya walioainishwa chini ya kifungu cha 29(1)(a)(i) na (ii) cha Sheria itakuwa chini ya Tume. Utangazaji wa nafasi wazi iwapo mamlaka ya ajira ni Rais -(1) Endapo itatokea nafasi wazi au itafahamika kuwa nafasi wazi itatokea katika nafasi ya Jaji Kiongozi, Jaji wa Mahakama Kuu, Mtendaji Mkuu wa Mahakama, Msajili Mkuu, Msajili wa Mahakama ya Rufani na Msajili wa Mahakama Kuu, Tume itamfahamisha Rais ipasavyo. (2) Kwa kuzingatia masharti ya kifungu cha 7, 26, 27 na 28 cha Sheria, pale ambapo nafasi zilizoainishwa chini ya kanuni ndogo ya (1) zitakuwa wazi, Tume itapendekeza kwa Rais angalau majina matatu ya watu wenye sifa kwa kila nafasi kwa ajili ya uteuzi. Utangazaji nafasi wazi endapo mamlaka ya ajira ni Tume -(1) Endapo inatokea nafasi wazi, Mtendaji Mkuu wa Mahakama ataifahamisha Tume na kuainisha matakwa ya lazima yanayohitajika kwa nafasi hiyo. (2) Endapo nafasi wazi chini ya kanuni ndogo ya (1) ni ya afisa wa mahakama, Mtendaji Mkuu wa Mahakama, kabla ya kuifahamisha Tume, atafanya mashauriano na Msajili Mkuu. (3) Endapo Tume imefahamishwa chini ya kanuni ndogo ya (1), Mtendaji Mkuu wa Mahakama atafuata taratibu zilizowekwa katika kanuni za 11 na 12 kujaza nafasi husika. (4) Ili kuhakikisha kuwa uchaguzi wa wasailiwa katika nafasi chini ya kanuni ndogo ya (2) unazingatia vigezo na ushindani wa wazi, Kamati ya Ushauri ya Ajira iliyoanzishwa chini ya kifungu cha 14(2) cha Sheria itawezesha mchakato wa ajira na kufanya usaili kwa wasailiwa. Matangazo -(1) Kwa kuzingatia masharti ya Sehemu hii, maombi ya ajira kwa nafasi wazi yatatolewa kwa tangazo kwa umma katika angalau magazeti mawili yenye mzunguko mkubwa na katika vyombo vingine vya habari kama itakavyoamuliwa na Tume. (2) Tume haitatangaza nafasi wazi iwapo nafasi inayojazwa ni ya uongozi na imejiridhisha kuwa nafasi hiyo inapaswa kujazwa kupitia upandishaji cheo ndani ya Utumishi wa Mahakama au Utumishi wa Umma. Uteuzi wa wasailiwa -(1) Kwa kuzingatia kanuni ndogo ya (2), uchaguzi wa wasailiwa watakaojaza nafasi mbalimbali katika Utumishi wa Mahakama, isipokuwa kama itaainishwa vinginevyo, utazingatia vigezo kupitia ushindani wa wazi na usaili. (2) Tume itatayarisha na kutoa miongozo itakayozingatiwa na- kwa maafisa wasio maafisa wa mahakama, Kamati ya Ushauri ya Ajira iliyoanzishwa chini ya kifungu cha 14(2) cha Sheria; na kwa maafisa wa mahakama, kamati iliyoundwa na Tume chini ya kifungu cha 33(1), katika uendeshaji wa usaili wa ajira ya wafanyakazi katika Utumishi wa Mahakama. (3) Miongozo chini ya kanuni ndogo ya (2) itahakikisha usawa, mwendelezo na upatikanaji wa waombaji wenye sifa sahihi. (4) Katika uchaguzi wa waombaji wa ajira ikijumuisha kupandishwa cheo, mamlaka ya ajira itazingatia kwanza ufanisi katika Utumishi wa Mahakama. (5) Kila mtu atakayechaguliwa kwa ajira katika Utumishi wa Mahakama, kabla ya kuanza kutekeleza majukumu yake, atapaswa kufanya uchunguzi wa afya katika Hospitali ya Serikali au kwa daktari aliyeidhinishwa kwa madhumuni ya kuthibitisha kama ni mzima wa afya ya mwili na ya akili au la kwa ajili ya kupata ajira katika Utumishi wa Mahakama. (6) Isipokuwa ikielezwa vinginevyo katika barua ya ajira, ada ya uchunguzi huo italipwa na mtu husika. (7) Endapo mtu atagundulika kuwa na matatizo ya afya ya mwili au akili na kutofaa kwa ajira katika Utumishi wa Mahakama, ajira yake haitaendelezwa, isipokuwa misamiati “athari ya mwili” au “akili” kama inavyotumika katika kanuni ndogo hii haitajumuisha au kutumika kumbagua mtu mwenye ulemavu. (8) Wasailiwa wenye viwango sawa vya vipaumbele, sifa, uzoefu, weledi uliothibitika na kufaa kwa ajili ya nafasi husika na ubora watapewa kipaumbele kuliko tange, isipokuwa tahadhari itachukuliwa ili kuhakikisha kuwa uchaguzi unazingatia uwakilishi wa makundi yote katika jamii. (9) Wasailiwa waliochaguliwa kwa ngazi za uongozi watafanyiwa upekuzi kabla ya kuanza kazi. (10) Afisa chini ya kanuni ndogo ya (9) hataanza kutekeleza majukumu yake, isipokuwa kama taarifa ya upekuzi wake imewasilishwa katika Tume. (11) Msailiwa aliye na sifa na kupata ajira anaweza kutoruhusiwa rasmi kuanza kazi kabla ya vyeti vyake kuhakikiwa na mamlaka husika au Tume kupata maelezo ya kuridhisha kutoka kwa wadhamini wake pamoja na taarifa za siri kutoka kwa mwajiri wake wa awali, shule au taasisi za mafunzo. Tarehe ya kuanza kazi na kumbukumbu binafsi -(1) Tarehe ya kuanza ajira kwa wafanyakazi wapya itakuwa ni tarehe iliyobainishwa kwenye barua ya ajira. (2) Baada ya kuajiriwa, kila mfanyakazi atahitajika kujaza Fomu ya Taarifa Binafsi ambayo ndiyo itakuwa nyaraka rasmi ya taarifa za mfanyakazi husika hadi Tume itakaporidhia mabadiliko. (3) Taarifa zilizojazwa katika Fomu ya Taarifa Binafsi hazitatofautiana na taarifa zilizojazwa katika kumbukumbu za shule, hususani tarehe ya kuzaliwa. Mabadiliko ya hadhi ya familia au makazi ya kudumu Mabadiliko ya jina, hali ya ndoa na kuzaliwa watoto yatatolewa taarifa na mfanyakazi kwa mwajiri ambaye atamtaka mfanyakazi husika kuwasilisha uthibitisho wa mabadiliko hayo. Tange ya wafanyakazi -(1) Tange baina ya watu walioteuliwa katika ngazi au daraja moja itaamuliwa na tarehe ya kuingia katika ajira. (2) Endapo watu wawili au zaidi wanaajiriwa katika tarehe moja tange zao zitaamuliwa na tarehe za barua zilizowapa ajira, isipokuwa, iwapo barua hizo zimetolewa katika siku moja, tange zitaamuliwa na mshahara au, iwapo mshahara ni sawa, na umri. (3) Isipokuwa itakapoainishwa vinginevyo, tange baina ya wafanyakazi katika nafasi au ngazi moja itasimamiwa na mpangilio wa mwaka wa kuthibitishwa kazini. (4) Pale ambapo mfanyakazi aliyethibitishwa anapandishwa cheo kwenda ngazi ya juu au anahamishwa kwenda ngazi tofauti, mfanyakazi huyo atakuwa na tange ya chini ya afisa aliyeidhinishwa mwisho katika nafasi hiyo. (5) Katika kuchagua mfanyakazi kwa ajili ya kupandishwa cheo, mwajiri atazingatia utendaji kazi wa wafanyakazi husika na pia sifa na uzoefu, weledi uliothibitika na kufaa katika nafasi husika. Kuamua umri wa kuzaliwa -(1) Endapo ni mwaka wa kuzaliwa wa mfanyakazi ndio umetambuliwa, umri wake utaamuliwa kwa kuchukulia kuwa tarehe yake ya kuzaliwa ni tarehe 1 Julai ya mwaka huo. (2) Endapo mwezi na mwaka wa kuzaliwa ndio vimetambuliwa, tarehe ya kuzaliwa itachukuliwa kuwa ni tarehe kumi na sita ya mwezi huo au kumi na tano, iwapo ni mwezi wa Februari. (3) Endapo kuna utata wa tarehe ya kuzaliwa na kuna mvutano baina ya mwajiri na mfanyakazi kuhusu tarehe sahihi ya kuzaliwa, tarehe ya juu ya mwaka wa zamani wa mtumishi huyo ulioandikwa utachukuliwa kuwa ndiyo tarehe sahihi ya kuzaliwa mfanyakazi huyo na itatumika kuamua kustaafu kwake. Uteuzi wa Kamati ya Ushauri ya Ajira -(1) Kwa kuzingatia kifungu cha 14(2) cha Sheria, kutaendelea kuwepo Kamati ya Ushauri ya Ajira itakayokuwa na jukumu la ajira, upandishwaji vyeo na masuala ya kinidhamu ya maafisa wasio maafisa wa mahakama kwa mujibu wa masharti ya Kanuni hizi. (2) Kwa madhumuni ya kutekeleza kazi na majukumu yake yanayohusiana na uteuzi na ajira, Kamati itatumia na kufungwa na kanuni za utaratibu zilizowekwa katika Jedwali la Kwanza la Kanuni hizi. (3) Kamati itawajibika kwa Tume na kuongozwa na maelekezo yatakayotolewa na Tume: Isipokuwa, maelekezo hayatakiuka masharti ya Kanuni hizi. (4) Muundo wa Kamati utakuwa kama ulivyowekwa katika Jedwali la Kwanza la Kanuni hizi. (5) Utaratibu wa kuendesha mikutano na masuala mengine ya kiutaratibu ya Kamati ya Ushauri ya Ajira yatakuwa kama yanavyoonekana katika Jedwali la Kwanza katika Kanuni hizi. Tume kuunda kamati nyingine -(1) Tume inaweza, kwa madhumuni ya kuwezesha utekelezaji wa kazi zake, kuunda kamati maalum kutekeleza kazi maalum kama itakavyoamuliwa na Tume. (2) Kamati au kamati ndogo iliyoundwa chini ya kanuni ndogo ya (1), kama itakavyokuwa, itatekeleza majukumu kwa maelekezo maalum ambapo itamaliza na kutoendelea baada ya kumaliza kazi au jukumu ambalo imeundiwa. (3) Kamati maalum itawajibika kwa Tume na kuongozwa na maelekezo yatakayotolewa na Tume: Isipokuwa, maelekezo hayo hayatakiuka masharti ya Kanuni hizi. Kuanzishwa kwa kamati za nidhamu kwa kila mahakama -(1) Kwa kuzingatia kifungu cha 33(1) cha Sheria, inaundwa kamati ya nidhamu kwa maafisa wasio maafisa wa mahakama, katika: Makao Makuu ya Mahakama ambayo itakuwa na jukumu la kusimamia wafanyakazi wote wa makao makuu na Mahakama ya Rufani; na Masjala Kuu, kanda na sehemu za Mahakama Kuu ya Tanzania. (2) Kamati ya nidhamu iliyoanzishwa chini ya kanuni ndogo ya (1) itaundwa na wajumbe wanaoonekana katika Jedwali la Kwanza la Kanuni hizi. (3) Kamati ya nidhamu itatumia mamlaka yake kwa mujibu wa taratibu zilizoainishwa katika Sehemu ya Nne na kuwekwa katika Jedwali la Kwanza la Kanuni hizi. (4) Kamati za nidhamu zitaandaa na kuwasilisha taarifa za mara kwa mara kwa katibu ambaye atazitunza na kuifahamisha Tume kuhusiana na utekelezaji wa majukumu ya kamati hizo. (5) Gharama za uendeshaji na utawala za kamati ya nidhamu zitalipwa na afisa masuuli husika katika ngazi ya mahakama husika. Posho ya usafiri na kujikimu kwa siku katika ajira ya kwanza na marupurupu Mfanyakazi, katika ajira ya kwanza, atastahili- gharama ya usafiri kwa yeye mwenyewe, mwenza na watoto au wategemezi wasiozidi wanne kutoka sehemu aliyoombea kazi kwenda katika eneo lake la kazi; na posho ya kujikimu katika kiwango kitakachoamuliwa mara kwa mara na Tume kama inavyoainishwa katika Sheria. Muda wa majaribio -(1) Endapo mtu ataajiriwa kwa mara ya kwanza katika Utumishi wa Mahakama kwa masharti ya kudumu na pensheni, atakuwa katika kipindi cha majaribio ambacho hakitazidi miezi kumi na mbili. (2) Msimamizi wa karibu au afisa aliyeidhinishwa, si chini ya miezi mitatu kabla ya kumalizika kwa muda wowote wa majaribio, ataamua ama- afisa huyo athibitishwa kazini; au muda wa majaribio unaweza kuongezwa ili kumpatia fursa ya kuboresha kwa namna yoyote kazi au mwenendo wake uliotolewa taarifa mbaya; au ajira ya mfanyakazi husika inahitaji kusitishwa. (3) Endapo msimamizi wa karibu au afisa aliyeidhinishwa ana maoni kuwa muda wa majaribio unapaswa kuongezwa chini ya aya ya (b) au ajira inapaswa kusitishwa chini ya aya ya (c) ya kanuni ndogo ya (2), kabla ya kuongeza muda huo au kusitisha ajira hiyo, atamfahamisha mfanyakazi huyo kwa maandishi nia ya kufanya hivyo. (4) Mfanyakazi atafahamishwa haki yake ya kutoa utetezi ndani ya muda utakaoainishwa katika barua ya taarifa hiyo na atahitajiwa kukubali kupokea barua hiyo kwa maandishi ndani ya muda huo. (5) Endapo msimamizi wa karibu hataridhishwa na utetezi uliotolewa chini ya kanuni ndogo ya (4), kupitia Mtendaji Mkuu wa Mahakama, ataishauri Tume kusitisha ajira ya majaribio au kumshusha cheo. (6) Endapo msimamizi wa karibu au afisa aliyeidhinishwa ana maoni kuwa mfanyakazi husika amemaliza muda wa majaribio kwa mafanikio, atampendekeza kwa mamlaka ya ajira kumthibitisha mfanyakazi huyo. (7) Mfanyakazi atachukuliwa kuwa amethibitishwa katika Utumishi baada ya kumalizika muda wa majaribio, isipokuwa kama tu ajira ya mfanyakazi huyo itasitishwa kwa mujibu wa Kanuni hizi. Upandishaji cheo kuzingatia sifa Upandishaji cheo utazingatia sifa, utendaji, sifa za kitaaluma, weledi na kuwa na ujuzi unaohitajika. Upandishaji cheo kwa majaribio -(1) Upandishaji wa majaribio utatumika kumsaidia na kumpa fursa mfanyakazi husika kudhihirisha kama ana uwezo wa kutekeleza majukumu katika nafasi anayojaribiwa. (2) Endapo mfanyakazi anapandishwa katika nafasi yoyote katika Utumishi, mfanyakazi huyo, kwa kipindi cha miezi sita bila ya kujumuisha kipindi chochote cha likizo na kuanzia tarehe ambayo upandishaji ulianza, atachukuliwa kuwa katika majaribio. (3) Endapo msimamizi wa karibu atakuwa na maoni kuwa mfanyakazi chini ya kanuni ndogo ya (2) ameshindwa kutekeleza kwa mafanikio kazi zote za ngazi ambayo kwayo alipandishwa, atampatia notisi kwa maandishi kumtaka kutoa sababu kwanini kupandishwa kwake cheo kusisitishwe na yeye kurejeshwa katika ngazi yake ya awali. (4) Endapo notisi itatolewa kwa mfanyakazi chini ya kanuni ndogo ya (3), msimamizi wa karibu atapaswa- iwapo mfanyakazi huyo amewasilisha utetezi wowote wa maandishi kwa mujibu wa notisi, kuwasilisha utetezi huo pamoja na taarifa yake kuhusu mwenendo wake, uwezo, juhudi, stahiki na kigezo kingine chochote kwa mamlaka ya ajira; iwapo mfanyakazi huyo atashindwa kutoa utetezi, msaidizi huyo atatoa taarifa kuhusu kushindwa huko kwa mamlaka ya nidhamu pamoja na maelezo kuhusu mwenendo, uwezo, juhudi, stahiki na maelezo mengine muhimu husika. (5) Baada ya kupitia taarifa na utetezi, endapo umetolewa, uliowasilishwa chini ya kanuni ndogo ya (4), mamlaka ya ajira inaweza kuelekeza kuwa- upandishwaji cheo wa mfanyakazi huyo usiingiliwe; uamuzi katika suala hilo uahirishwe kwa muda zaidi kama mamlaka ya ajira itakavyoelekeza, ili kutoa fursa nyingine kwa mfanyakazi huyo kuthibitisha kufaa kwake katika nafasi hiyo ambayo amepandishwa; au upandishwaji cheo kwa mfanyakazi huyo usitishwe. (6) Endapo hakuna notisi iliyotolewa chini ya kanuni ndogo ya (3) ndani ya kipindi cha miezi sita, mfanyakazi huyo atachukuliwa kuwa amefanikiwa kukamilisha majaribio yake na kupandishwa cheo kwake kutakuwa kumekamilika mwishoni mwa kipindi hicho. (7) Kwa kuzingatia masharti ya kanuni ndogo ya (6), iwapo mfanyakazi hatathibitishwa katika muda ulioainishwa, atakuwa na haki ya kuulizia kuthibitishwa kwake. (8) Mfanyakazi atakayechaguliwa kwa ajili ya kupandishwa cheo kwa majaribio atatakiwa wakati wa kuchaguliwa kukubali kwa maandishi masharti yanayoambatana na upandishwaji huo, ikijumuisha masharti kuwa, kushindwa kudhihirisha kufaa katika nafasi husika katika muda wa majaribio kutasababisha kurejeshwa katika nafasi yake ya awali au nafasi yake ya kitaaluma ya awali. Watu wasiostahili kuajiriwa -(1) Mtu ambaye aliwahi kushtakiwa na kufahamika au aliwahi kutiwa hatiani kwa makosa ya jinai yanayohusu ukiukwaji wa maadili au ambaye aliwahi kuondolewa katika utumishi wa umma, hataajiriwa katika nafasi yoyote katika Utumishi wa Mahakama. (2) Makosa yanayohusu ukiukaji wa maadili yanajumuisha- kitendo au tabia mbaya ambayo inakiuka hisia za kimaadili au viwango vya kimaadili vilivyozoeleka katika jamii; hatia zinazohusu maadili ambazo asili yake ni katika baadhi ya makosa ya jinai ambazo zinaweza kutofautishwa na hatia nyingine; au kushiriki katika rushwa au ubadhirifu wa fedha au mali za umma. (3) Mtu ambaye ameondolewa au amestaafu katika Mahakama au Utumishi wa Umma kwa kupunguzwa katika utumishi wa umma, hataajiriwa katika Utumishi wa Mahakama, isipokuwa mtu huyo anaweza, baada ya Katibu Mkuu Kiongozi kuridhia, kurejeshwa katika Utumishi wa Mahakama. (4) Endapo mtu ameajiriwa kwa kukiuka kanuni ndogo za (1) au (3) za kanuni hii, itakuwa ni sahihi kwa mamlaka ya ajira kusitisha ajira ya mtu huyo wakati wowote, na usitishaji huo utakuwa na matokeo sawa kama usitishaji unaofanywa kufuatia mwenendo wa kinidhamu. (5) Mtu hataajiriwa, hatapandishwa cheo au kuhamishwa katika nafasi yoyote ya Utumishi, isipokuwa tu kama ana sifa za chini za kitaaluma na sifa nyingezo kama itakavyoainishwa, mara kwa mara, kwa nafasi zozote za ajira. (6) Mtu ambaye ana matatizo ya akili hataajiriwa katika Utumishi wa Mahakama. (7) Mtu ambaye sio raia wa Jamhuri ya Muungano hataajiriwa kwa masharti ya pensheni katika nafasi yoyote katika Utumishi wa Mahakama. (8) Kwa kuzingatia masharti ya kanuni ndogo ya (7), mtu ambaye si raia wa Jamhuri ya Muungano hataajiriwa katika nafasi yoyote katika Utumishi wa Mahakama, isipokuwa mamlaka ya ajira ikiridhika kuwa, hakuna raia wa Jamhuri ya Muungano mwenye sifa na anayefaa kwa ajira hiyo. (9) Pale ambapo mazingira yanahitaji kuajiri mtu ambaye si raia wa Jamhuri ya Muungano katika nafasi ndani ya Utumishi wa Mahakama, mamlaka ya ajira husika itamfahamisha Katibu Mkuu (Utumishi) ambaye atawasilisha mapendekezo hayo kwa Katibu Mkuu Kiongozi kwa ajili ya kupata kibali. Masharti ya utumishi Vigezo na masharti ya Utumishi wa wafanyakazi wote vitaamuliwa na Tume. Kuajiriwa tena kwa mkataba -(1) Mfanyakazi, isipokuwa kwa Jaji Mkuu na Jaji wa Rufani, hataruhusiwa kuendelea kuajiriwa kwenye Utumishi wa Mahakama kwa masharti ya mkataba baada ya kufikisha umri wa miaka sitini, hata hivyo, kwa nadra Tume inaweza kuidhinisha na kupendekeza kwa Katibu Mkuu (Utumishi) kuajiriwa tena kwa mfanyakazi huyo kwa masharti ya mkataba iwapo itajiridhisha kwamba, ni vyema kufanya hivyo kwa maslahi ya umma. (2) Watu wafuatao wanaweza kuajiriwa katika Utumishi wa Mahakama kutumikia kwa masharti ya mkataba: mtu asiye raia aliyeajiriwa kwa ajili ya miradi fulani au kwa utaalamu au ushauri; na mfanyakazi aliyestaafu aliyeajiriwa tena kwenye Utumishi wa Mahakama kwa masharti ya mkataba au kwa kuongezewa muda wa Utumishi. (3) Endapo ni maoni ya mamlaka za uteuzi kwamba mfanyakazi aajiriwe tena kwa masharti ya mkataba, mamlaka ya ajira itamtaarifu Katibu Mkuu (Utumishi) ambaye atawasilisha pendekezo hilo kwa Katibu Mkuu Kiongozi na mapendekezo yake. (4) Kuajiriwa tena kwa masharti ya mkataba kutakuwa kwa kipindi cha miaka miwili, na kunaweza kuongezwa kwa kipindi kingine cha miaka miwili. Mshahara na posho -(1) Kwa kuzingatia masharti ya vifungu vya 29 na 30 vya Sheria, Tume itaamua viwango vya mshahara na posho zitakazolipwa kwa wafanyakazi. (2) Katika kuamua viwango vya mshahara na posho kwa wafanyakazi, Tume itazingatia vipaumbele na upekee wa mazingira ya kufanyia kazi na vigezo vingine husika vilivyoamuliwa na Tume na kuidhinishwa na Rais. Kiwango cha mshahara cha kuanzia Mshahara wa kuanzia kwa mfanyakazi utakuwa kima cha chini cha mshahara kilichoainishwa na Tume. Malipo ya mshahara Mishahara italipwa kwenye akaunti za benki za wafanyakazi mwishoni kwa kila mwezi wa kalenda, baada ya makato ya kodi yoyote au ushuru wa kisheria, makato ya mkopo, yanayodaiwa kwenye mshahara na makato mengine ya kisheria, kama yapo. Kuanza kulipwa kwa mshahara Mfanyakazi atastahili kulipwa mshahara, malimbikizo ya malipo ya mwezi, kutoka siku ya kuripoti kazini. Kima cha mshahara na mabadiliko ya mshahara -(1) Isipokuwa kama itaelekezwa na mamlaka ya uteuzi husika, mfanyakazi mpya aliyeteuliwa au aliyepandishwa kwenda daraja la juu, atapangiwa kwenye kiwango cha chini cha kima kilichoidhinishwa kwa daraja husika. (2) Endapo kuna mabadiliko katika mshahara, wafanyakazi wataarifiwa kwa namna itakayoamuliwa na mwajiri. Mshahara wakati wa kupandishwa cheo Mfanyakazi aliyepandishwa cheo anaingia kima kipya katika hatua ya kiwango cha chini, isipokuwa kama mtumishi tayari analipwa mshahara wa juu kuliko kiwango cha chini cha hicho kima kipya, ambapo katika hali hiyo, ataendelea na mshahara huo wa juu. Mikopo na dhamana Utumishi wa Mahakama unaweza kumdhamini mfanyakazi kupata mkopo kutoka kwenye taasisi za fedha kwa kiwango cha mshahara na mafao ya kustaafu ya mfanyakazi. SEHEMU YA NNE TATHMINI YA UTENDAJI Tathmini za utendaji na mfumo wa kuthaminisha -(1) Utumishi wa Mahakama utafanya mapitio ya Tathmini ya Wazi ya Utendaji kwa wafanyakazi wake wote. (2) Mtendaji Mkuu wa Mahakama na Msajili Mkuu watahakikisha kwamba wafanyakazi wote wanafanyiwa tathmini. (3) Kwa madhumuni ya Sehemu hii, “Tathmini ya Utendaji kazi ya wafanyakazi” maana yake ni kubaini, kutathmini na kuweka kumbukumbu ya uwezo na mapungufu ya kila mfanyakazi kwa lengo la kuwezesha hatua stahiki kuchukuliwa katika kuboresha ufanisi na ubora wa huduma katika Utumishi wa Mahakama kama lengo endelevu. (4) Taarifa zilizopatikana kupitia tathmini ya utendaji kazi zinatakiwa kutumika kufanya maamuzi ya kutoa zawadi au kuzuia stahiki za nyongeza ya mshahara kupanga mzunguko wa kazi na mipango ya mafunzo, na katika kufanya teuzi kwenda kwenye nafasi za juu au kushusha cheo au kusitisha ajira kwenye nafasi hizo. (5) Kila mfanyakazi atapewa maelekezo ya kazi yanayojumuisha malengo mahsusi na viashiria vinavyopimika kwa matokeo yatakayopatikana ndani ya miezi kumi na mbili ambayo yatawekwa kwa kushauriana na mfanyakazi na yatajumuisha malengo ya maendeleo binafsi na ujuzi pamoja na malengo ya uendeshaji. (6) Mfanyakazi atatakiwa- ikiwa ni afisa asiye afisa wa mahakama, kusaini mkataba wa utendaji na msimamizi wake mwanzoni mwa kila mwaka wa fedha; na kwa afisa wa mahakama, kusaini mkataba wa utendaji na msimamizi wake mwanzoni mwa kila mwaka wa kalenda. (7) Endapo kutakuwa na kutokuelewana katika mchakato wa tathmini ya utendaji, anayetathminiwa ataripoti kwa msimamizi wa karibu wa anayemtathmini. (8) Mfanyakazi atapewa mrejesho kwa vipindi vya kulingana visivyopungua miezi sita katika utendaji kazi wake dhidi ya malengo, na atapewa ushauri na usaidizi katika kushughulikia mapungufu yoyote. (9) Tathmini ya utendaji kazi iliyoandikwa itafanyika kila mwaka, na taarifa zake kujadiliwa baina ya mfanyakazi na msimamizi wake. (10) Mahojiano ya tathmini yatatoa nafasi ya kujadili mahitaji ya mafunzo na maendeleo ya taaluma ya mfanyakazi, na yatatambua utendaji mzuri, kukubaliana namna ya kurekebisha na kuchunguza sababu ikiwa utendaji haukulingana na viwango vinavyohitajika. (11) Kwa kuzingatia taarifa iliyopatikana chini ya kanuni ndogo ya (4) ya kanuni hii, endapo utendaji kazi wa mfanyakazi utaonekana hauridhishi na kuna uhitaji wa kuzuia stahiki zake za nyongeza ya mshahara au kumshusha cheo au kutengua ajira yake kwa maslahi ya mwajiri, mwajiri au mtu yeyote aliyeidhinishwa atamtaarifu mfanyakazi husika kwa maandishi, eneo au maeneo ambayo utendaji kazi wake una kasoro na kumpa nafasi ya kuboresha utendaji kazi wake ndani ya kipindi cha miaka mitatu. (12) Endapo baada ya kumalizika kwa kipindi kilichotolewa chini ya kanuni ndogo ya (11) ya kanuni hii, utendaji kazi wa mfanyakazi hauashirii kuboreka, mwajiri, mtu aliyeidhinishwa au Tume italitolea maamuzi suala hilo, na: ikiwa ni Mtendaji Mkuu wa Mahakama, Msajili Mkuu, Msajili wa Mahakama ya Rufani na Msajili wa Mahakama Kuu, itawasilisha mapendekezo yake kwa Rais kuhusiana na kutoridhika kwake na utendaji wa majukumu yao; na ikiwa ni mfanyakazi mwingine yeyote, kumshusha cheo, kusitisha ajira yake au kuzuia stahiki yake ya kuongezwa mshahara kwa sababu ya utendaji usioridhisha. (13) Kusitishwa kwa ajira chini ya kanuni hii kutachukuliwa kuwa ni hatua za kinidhamu zilizochukuliwa dhidi ya mfanyakazi na kutafuata taratibu zilizoainishwa chini ya Sehemu ya Sita ya Kanuni hizi. Mahudhurio ya mashahidi Wakati wa mchakato wa tathmini ya utendaji, anayetathminiwa atakuwa na haki ya kuwatumia mashahidi ambao ni watu ndani ya Mahakama wenye kutaka kushuhudia, kushuhudia kwamba, mijadala inaendeshwa kwa usawa, uwazi, ukweli na kwa kujenga. Mkataba wa utendaji kazi wa Mtendaji Mkuu wa Mahakama na Msajili Mkuu -(1) Mtendaji Mkuu wa Mahakama na Msajili Mkuu watasaini mkataba wa utendaji kazi na Jaji Mkuu. (2) Endapo kuna kutokuelewana katika mchakato wa tathmini ya utendaji baina ya Jaji Mkuu, Mtendaji Mkuu wa Mahakama na Msajili Mkuu, Jaji Mkuu, ataiagiza Tume kutoa ushauri katika suala hilo na ushauri wa Tume utawasilishwa kwa Rais kwa maamuzi ya mwisho. Ripoti ya tathmini ya utendaji kazi Kila ripoti ya tathmini ya utendaji kazi itajazwa kikamilifu na msimamizi atahakikisha kuwa, nakala moja inasalia kwenye jalada la siri husika na nakala nyingine anabaki nayo mfanyakazi aliyetathminiwa, isipokuwa, msimamizi atahakikisha kuwa: ikiwa kama ni Mtendaji Mkuu wa Mahakama na afisa wa mahakama mwingine yeyote chini ya kifungu cha 29(1)(a)(i) na (ii) cha Sheria, nakala moja itawasilishwa kwa Katibu Mkuu Kiongozi; ikiwa kama ni afisa mwenye cheo cha afisa mkuu au wa juu zaidi, nakala moja itawasilishwa kwa Katibu Mkuu (Utumishi); na ikiwa kama ni wafanyakazi wengine, nakala zote zitatunzwa kwenye jalada la siri la mfanyakazi husika. SEHEMU YA TANO USITISHAJI WA AJIRA KWA SABABU ZISIZO ZA KINIDHAMU Kustaafu kwa sababu za kitabibu Endapo Mtendaji Mkuu wa Mahakama anaona kuwa mfanyakazi hawezi kutekeleza kazi za ofisi yake kwa kuridhisha kwa sababu za udhaifu wa akili au mwili au kama mfanyakazi huyo ataomba, anaweza kumtaka mfanyakazi huyo kwenda kwa mtaalamu wa afya au bodi ya kitabibu iliyoteuliwa kwa ajili ya suala hilo na Mganga Mkuu wa Serikali kwenye Mkoa kujiridhisha endapo mfanyakazi husika hawezi kutekeleza kazi za ofisi yake kwa sababu za udhaifu huo wa akili au mwili. Matokeo ya ripoti -(1) Baada ya mfanyakazi kufanyiwa uchunguzi na mtaalamu wa afya au Bodi, Mganga Mkuu wa Serikali atawasilisha ripoti ya uchunguzi pamoja na mapendekezo yake kwa Mtendaji Mkuu wa Mahakama ambaye naye atatoa mapendekezo yake kwa Tume. (2) Kazi ya Mganga Mkuu wa Serikali katika Mkoa inaweza kutekelezwa na afisa mwandamizi wa juu wa Wizara ya Afya katika taaluma ya udaktari ndani ya Mkoa. (3) Kwa kuzingatia kanuni ndogo ya (1), maamuzi yatafanywa na Tume. (4) Bila kujali masharti ya kanuni hii, mfanyakazi hataingizwa katika utaratibu unaotajwa chini ya kanuni ndogo ya (1), isipokuwa kama utaratibu ulioainishwa chini ya kanuni ya 86 umezingatiwa. Kustaafu kwa kufutwa kwa ofisi au kupanguliwa kwa idara Endapo mamlaka ya ajira itaamua kumtaka mfanyakazi kustaafu katika Utumishi wa Mahakama kutokana na kufutwa kwa ofisi yake au kwa kuboresha mpangilio wa ofisi aliyopo, kwa lengo la kuleta ufanisi au sababu za kiuchumi, mamlaka ya ajira itawasilisha mapendekezo yake kwa Katibu Mkuu (Utumishi) ambaye atapaswa kushauriana na Waziri, na kuamua kama mfanyakazi huyo atatakiwa kustaafu au la. Kustaafu kwa umri -(1) Mfanyakazi anaweza kustaafu kwa hiari kwenye Utumishi wa Mahakama mara baada ya kufikisha umri wa miaka hamsini na tano na kwa lazima baada ya kufikisha umri wa miaka sitini, au kama ilivyoainishwa katika sheria nyingine yoyote. (2) Mtendaji Mkuu wa Mahakama atatakiwa kupitia kumbukumbu za wafanyakazi wote waliochini yake mara kwa mara, kwa lengo la kuhakikisha kwamba mfanyakazi anayekaribia umri wa kustaafu anataarifiwa tarehe yake ya kustaafu. (3) Bila kujali kanuni ndogo ya (2), mfanyakazi anayefikisha umri wa kustaafu kwa lazima atatoa notisi ya muda wake wa kustaafu uliosalia kwa maandishi kwa Mtendaji Mkuu wa Mahakama angalau miezi kumi na mbili kabla ya tarehe ya kusitisha majukumu. (4) Mfanyakazi anayefikisha umri wa kustaafu kwa hiyari na anakusudia kustaafu katika Utumishi wa Mahakama atawasilisha maombi kwa Mtendaji Mkuu wa Mahakama muda wowote baada ya kufikisha umri wa kustaafu kwa hiyari. Kutenguliwa baada ya kugombea uongozi wa kikatiba au nafasi ya kisiasa ya uchaguzi Sura ya 258 Ajira ya mfanyakazi itasitishwa baada ya kugombea nafasi ya uongozi wa kikatiba au nafasi yoyote ya kisiasa ya kuchaguliwa zilizoainishwa chini ya Katiba ya Jamhuri ya Muungano wa Tanzania, Sheria ya Vyama vya Siasa au sheria nyingine yoyote husika. Usafiri baada ya kutenguliwa -(1) Mfanyakazi atastahili usafiri wa bure baada ya kusitishiwa ajira kwa sababu zisizokuwa za kutiwa hatiani kwa makosa ya jinai yanayohusiana na rushwa au ubadhirifu wa fedha au mali za umma. (2) Mwajiri atawajibika kulipa gharama za usafiri kwa mfanyakazi anayestaafu kwenye Utumishi wa Mahakama au baada ya kumaliza mkataba kama ilivyoelezwa katika mkataba. (3) Gharama zilizoainishwa chini ya kanuni ndogo ya (2) itajumuisha nauli ya mfanyakazi, mwenza wake na watoto katika viwango vya daraja la kawaida kwa usafiri wa umma na gharama za kusafirisha vitu vyake binafsi, kwa vipimo vya uzito vinavyoruhusiwa kwa mujibu wa kima vinavyotumika kwa daraja la mfanyakazi vilivyoainishwa katika Kanuni za Kudumu za Utumishi wa Umma. (4) Gharama za usafiri zinazotakiwa kulipwa zitawekewa ukomo kulingana na mahali kulikoelezwa katika kumbukumbu binafsi wakati wa kuajiriwa. Viwango vya stahili za safari -(1) Viwango vya stahili za safari kwa wafanyakazi wote vitaamuliwa na Serikali mara kwa mara. (2) Endapo ni muhimu kwa mfanyakazi wa muda mfupi kusafiri katika majukumu au katika mazingira mengine yaliyoidhinishwa na Kanuni hizi, mfanyakazi huyo atachukuliwa kuwa anastahili kima hicho hicho cha marupurupu kama kile ambacho kingetolewa kwa mfanyakazi anayetumikia nafasi hiyo hiyo na mshahara huo huo kwa masharti ya kudumu. SEHEMU YA SITA NIDHAMU Masharti ya Jumla Mamlaka na madaraka ya nidhamu -(1) Mamlaka ya nidhamu ya Mtendaji Mkuu wa Mahakama, Msajili Mkuu, Msajili wa Mahakama ya Rufani na Msajili wa Mahakama Kuu itakuwa ni Rais na taratibu za kinidhamu zitakuwa kama zilivyoainishwa katika Sheria. (2) Mamlaka ya nidhamu ya wafanyakazi, isipokuwa Majaji, itakuwa ni Tume. (3) Mienendo ya mashauri ya nidhamu dhidi ya afisa wa mahakama itakuwa kwa mujibu wa taratibu zilizoainishwa chini ya Sheria na endapo mienendo hiyo inahusu au imeanzishwa dhidi ya Afisa wa Mahakama au atashtakiwa kwa kosa la jinai, Jaji Kiongozi au Jaji mfawidhi anaweza kumsimamisha kazi. (4) Isipokuwa kwa maafisa wa mahakama, Mtendaji Mkuu wa Mahakama atatumia mamlaka ya Tume yanayohusiana na: kusimamisha kazi kupisha hatua za kinidhamu; kusimamisha kazi baada ya kutiwa hatiani na Mahakama; kuondoa mfanyakazi kazini kiutawala; na kuandaa mashtaka dhidi ya mfanyakazi anayetuhumiwa. Kushindwa kutekeleza majukumu -(1) Tume itamshauri Rais kuhusiana na Mtendaji Mkuu wa Mahakama, Msajili Mkuu, Msajili wa Mahakama ya Rufani na Msajili wa Mahakama Kuu kushindwa kutekeleza majukumu aliyopewa na ofisi yake. (2) Iwapo anayeshindwa kutekeleza majukumu ni Afisa wa Mahakama, mamlaka na taratibu za kamati kama zilivyoainishwa na Sheria zitatumika. (3) Iwapo anayeshindwa kutekeleza majukumu ni Afisa asiye Afisa wa Mahakama, mkuu wa idara, kitengo au watendaji wa mahakama watamshauri Mtendaji Mkuu wa Mahakama. Kanuni za haki ya asili Katika kushughulikia masuala ya nidhamu na kumuondoa kazini mfanyakazi, Tume itahakikisha kwamba mfanyakazi ambaye shauri la nidhamu au kuondolewa kazini limeanzishwa dhidi yake- amepewa maelezo ya shauri linalomkabili; amepewa haki ya kujitetea na kuwasilisha utetezi wake kwenye kikao cha Tume au katika uchunguzi uliofanywa na Tume kwa madhumuni hayo; amepewa haki ya kuweka mwakilishi atakayemchagua; na amepewa sababu za maamuzi ya Tume. Upendeleo -(1) Mfanyakazi ambaye mwenendo wake unachunguzwa na Tume au kamati zake kwenye shauri la kinidhamu ana haki ya kupinga ushiriki wa mjumbe wa Tume au kamati zake katika mwenendo na maamuzi ya Tume au kamati yake kwa sababu ya upendeleo. (2) Endapo pingamizi limewekwa chini ya kanuni ndogo (1), Tume au kamati yake itachunguza na kutolea maamuzi pingamizi kabla ya kuendelea kuamua shauri la afisa wa mahakama aliyeweka pingamizi. (3) Endapo pingamizi litakubaliwa na Tume au kamati, mjumbe ambaye pingamizi limewekwa dhidi yake hatashiriki katika shauri linalohusiana na mfanyakazi huyo. (4) Mjumbe wa Tume au kamati ambaye pingamizi limewekwa dhidi yake chini ya kanuni hii ana haki ya kusikilizwa katika kikao chochote cha Tume au kamati pale ambapo pingamizi linaamuliwa, yeye mwenyewe au kwa kutumia wakili atakayemchagua, kujitetea dhidi ya pingamizi. Taratibu za kusitisha ajira ya afisa wa mahakama -(1) Endapo Jaji Mkuu, Jaji Kiongozi, Jaji Mfawidhi, Msajili Mkuu au Msajili wa Mahakama ya Rufani anaona ni muhimu kuanzisha shauri la kinidhamu dhidi ya afisa wa mahakama kwa sababu ya utovu wa nidhamu ambao, kama ukithibitishwa, kwa maoni yake, utahalalisha yeye kufukuzwa kazi kutoka kwenye Utumishi wa Mahakama, baada ya uchunguzi wa awali kadri atakavyoona inafaa, atawasilisha kwa afisa huyo maelezo ya malalamiko dhidi yake pamoja na maelezo mafupi ya tuhuma, ikiwa kama yenyewe hayaeleweki kuwa ni malalamiko, ambayo kila lalamiko lina msingi wake, na atamtaka afisa anayetuhumiwa kutoa maelezo kwa maandishi, kabla ya siku itakayoainishwa, akitoa sababu anazokusudia kuzitumia katika utetezi wake. (2) Endapo afisa hatatoa jibu katika shtaka lililopelekwa kwake chini ya kifungu kidogo cha (1) ndani ya muda uliotolewa, au kama kwa maoni ya Jaji Mkuu, Jaji Kiongozi, Jaji Mfawidhi, Msajili Mkuu au Msajili wa Mahakama ya Rufani, anashindwa kujitetea mwenyewe, Jaji Mkuu, Jaji Kiongozi, Jaji Mfawidhi, Msajili Mkuu au Msajili wa Mahakama ya Rufani atateua afisa uchunguzi au kamati ya wajumbe wasiozidi watatu kufanya uchunguzi kwenye suala hilo. (3) Afisa uchunguzi mmoja au mwenyekiti wa kamati atakuwa ni Jaji, Msajili, Hakimu au Mtumishi wa Umma; afisa au kila mjumbe wa kamati atateuliwa kwa kuzingatia tange ya afisa husika. (4) Afisa uchunguzi au kamati itamtaarifu afisa wa mahakama kwamba lalamiko lililotolewa dhidi yake litachunguzwa katika siku iliyoainishwa na kwamba anaruhusiwa au, endapo afisa uchunguzi au kamati itaamua, atatakiwa kufika mbele yake kwa ajili ya kujitetea. (5) Afisa uchunguzi au kamati itahoji, itaweka kumbukumbu za maelezo ya mashahidi na ya afisa wa mahakama, na kukusanya nyaraka au uthibitisho mwingine wowote. (6) Afisa uchunguzi au kamati baada ya kufanya uchunguzi katika shauri atawasilisha ripoti yake kwa mamlaka ya ajira pamoja na kumbukumbu ya mashtaka yaliyotengenezwa, ushahidi uliotolewa, utetezi na mienendo mingine inayohusika kwenye uchunguzi na ripoti ya afisa uchunguzi au ya kamati inajumuisha- maelezo aidha kwa maoni ya afisa uchunguzi au kamati malalamiko dhidi ya afisa wa mahakama yamethibitishwa na maelezo mafupi ya sababu ya maoni hayo; taarifa za kina za shauri lolote ambalo kwa maoni ya afisa uchunguzi au kamati yanaongeza au kupunguza uzito wa kesi; na hitimisho na maoni ya jumla ambayo yataelekeza kwa uwazi maoni ya afisa uchunguzi au kamati kwenye shauri linalochunguzwa. (7) Afisa uchunguzi au kamati haitatoa pendekezo lolote kuhusiana na aina ya adhabu. (8) Endapo, wakati wa kufanya uchunguzi, mamlaka ya ajira itaamua kwamba: hakuna ushahidi wa msingi kwenye kosa, itasimamisha mwenendo wa shauri; kosa ni dogo, itaamua juu ya shauri hilo; na kosa ni kubwa, itapeleka shauri kwenye kamati ya nidhamu inayohusika kwa ajili ya kufungua shauri la nidhamu. (9) Kwa madhumuni ya kanuni hii, “mamlaka ya uteuzi” maana yake ni Jaji Mkuu, Jaji Kiongozi, Jaji Mfawidhi, Msajili Mkuu au Msajili wa Mahakama ya Rufani. Mwenendo baada ya kutopatikana na hatia katika mashtaka ya jinai Mfanyakazi ambaye hakupatikana na hatia katika mashtaka ya jinai dhidi yake katika Mahakama hatoachishwa kazi au kuadhibiwa kwa namna yoyote kwa makosa ambayo Mahakama haikumpata na hatia. Isipokuwa, hakuna chochote katika kanuni hizi kitazuia kusitishwa kwa ajira yake au vinginevyo kuadhibiwa kwa mashtaka yanayotokana na mwenendo wa mfanyakazi huyo. Kusitishwa kwa mwenendo wa shauri 51 Katika hatua yoyote ile ya mwenendo wa mashtaka ya kinidhamu, Kamati ya Maadili ya Maafisa wa Mahakama au Jaji Mfawidhi, akiona mwenendo wa kumwondoa afisa wa Mahakama kazini kwa maslahi ya umma itakuwa ni sahihi zaidi, mwenendo huo utasitishwa na utaratibu ulioelezwa katika kanuni ya 57, kama hali itakavyokuwa, utafuatwa. Adhabu -(1) Mamlaka ya nidhamu itatoa adhabu yoyote kama ilivyoainishwa katika Jedwali la Pili la Kanuni hizi. (2) Hakuna chochote katika Kanuni hizi kinachoweza- kuzuia Mamlaka ya Mtendaji Mkuu wa Mahakama, kwa kuzingatia vikwazo vilivyotolewa na hazina, kutoa agizo la kurejesha gharama za upotevu au hasara iliyosababishwa kosa au uzembe; au Kuzuia mamlaka ya Mtendaji Mkuu wa Mahakama kurejesha mshahara wa mfanyakazi ambaye hakuwapo kazini bila ruhusa au sababu yoyote ya msingi, baada ya kutoa nafasi ya kusikilizwa kwa afisa husika, na kiasi kitakuwa sawa na kiwango chenye uwiano wa mshahara wake wa mwaka mmoja iwapo kipindi alichokosa ni mwaka mmoja. Uamuzi wa adhabu Tume itaamua adhabu, kama ipo, ambayo itatolewa kwa afisa wa mahakama, ama aondolewe kazini kwa maslahi ya umma au la. Kustaafishwa au kuondolewa kazini kwa maslahiya umma -(1) Endapo Mtendaji Mkuu ana maoni kwamba, afisa asiye afisa wa Mahakama astaafishwe kutoka katika Utumishi wa Mahakama kwa maslahi ya umma na endapo anaona kwamba Rais aombwe kutumia Mamlaka yake aliyopewa kuhusiana na kumwondoa- Lazima atoe sababu za kutaka kufanya hivyo na amtake afisa husika atoe sababu ni kwa nini asistaafishwe au kuondolewa kazini; na iwapo, baada ya kupokea maelezo kutoka kwa afisa husika, Mtendaji Mkuu wa Mahakama bado akawa na maoni kwamba afisa husika lazima aondolewe kazini, ataipatiaTume maelezo yanayopelekea kutaka kutumia Mamlaka ya Rais. (2) Baada ya kupokea taarifa kutoka kwa Mtendaji Mkuu wa Mahakama, Tume itampatia Katibu Mkuu Kiongozi kupitia kwa Katibu Mkuu (Utumishi) maelezo na sababu zinazopelekea kutumia Mamlaka ya Rais. (3) Bila kuathiri masharti ya kanuni nyingine, Rais anaweza, akiona inafaa na kwa maslahi ya umma, kumwondoa afisa asiye afisa wa Mahakama katika Utumishi wa Mahakama. Kustaafishwa au kuondolewa kazini kwa maslahi ya umma kwa Afisa wa Mahakama -(1) Endapo Tume itakuwa na maoni kwamba kuna sababu za kumwondoa afisa wa Mahakama kazini kwa maslahi ya umma, itakuwa ni lazima na kwa maandishi, itamtaarifu afisa husika sababu zinazosababisha kuondolewa kwake nakumtaka kutoa sababu kwa maandishi kwanini asiondolewe kazini, na kumpatia nafasi ya kutoa utetezi wake. (2)Endapo hatua za kinidhamu zimechukuliwa au zinakaribia kuchukuliwa chini ya Kanuni hizi, Tume inaweza kumsimamisha afisa husika kutumia mamlaka yake au kutekeleza mamlaka yake kadri hali itakavyokuwa: Isipokuwa, afisa aliyesimamishwa kazi chini ya kanuni hii ndogo, hatapunguziwa mshahara wake. (3) Afisa aliyesimamishwa kazi, hataondoka katika kituo chake cha kazi bila idhini ya Jaji Kiongozi au Jaji Mfawidhi au Msajili wa Mahakama ya Rufani. (4) Tume itafikiria wasilisho, kama lipo, la Afisa wa Mahakama, na iwapo bado Tume itakuwa na maoni kwamba ni lazima aondolewe kazini kwa maslahi ya umma, inaweza kumwondoa katika Utumishi wa Mahakama. Uchunguzi wa awali Endapo ni lazima kuanzisha hatua za kinidhamu dhidi ya mfanyakazi, mamlaka ya nidhamu italazimika kufanya uchunguzi wa awali kabla ya kuanzisha shauri nidhamu ili kujiridhisha na maelezo ya makosa ambayo mfanyakazi anadaiwa kuyatenda. Mtuhumiwa anaweza kusimamishwa kazi kutawala Endapo mamlaka ya nidhamu itaona kwamba, kumruhusu mtuhumiwa kuendeleakutekeleza kazi na majukumu yake au kazi au jukumu fulani, ambalo katika hali ya kawaida ni lake, itakuwa ni sawa na kutenda kosa au sio maslahi ya umma, inaweza mara moja kumpumzisha kufanya kazi hiyo au kutekeleza jukumu hilo katika kipindi cha kusubiri matokeo ya uchunguzi wa polisi au mamlaka ya nidhamu: Isipokuwa kwamba, hatua za kinidhamu chini ya kanuni hii zitachukuliwa kiutawala bila kumsimamisha na haitaathiri mshahara wa mtuhumiwa. Kusimamishwa kwa afisa asiye afisa wa mahakama -(1) Endapo Mamlaka ya nidhamu itaona kuwa, ni kwa maslahi ya umma, afisa asiye afisa wa mahakama kusimamishwa kazi na kutekeleza majukumu ya ofisi yake, mamlaka ya nidhamu au mamlaka yoyote ya nidhamu iliyokasimiwa, kama hali itakavyokuwa, inaweza kumsimamisha mfanyakazi husika kufanya kazi zake na kutekeleza majukumu yake. (2) Endapo afisa asiye afisa wa Mahakama atasimamishwa kazi chini ya Kanuni hizi, itakuwa ni lazima afahamishwe kwa maandishi, sababu zilizopelekea kusimamishwa kazi. (3) Endapo hati ya mashtaka dhidi ya afisa asiye afisa wa mahakama ina makosa, mamlaka ya nidhamu itaruhusiwa kubadilisha hati hiyo kwa hati sahihi ya mashtaka: Isipokuwa, kama afisa asiye afisa wa mahakama hakujibu mashtaka ya awali ya mashtaka, mamlaka ya nidhamu italazimika kumpatia muda usiopungua siku kumi na nne kujibu hati sahihi ya mashtaka. (4) Afisa asiye afisa wa mahakama aliyesimamishwa kazi atapokea sio chini ya nusu ya mshahara wake wa mwezi. (5) Mfanyakazi aliyesimamishwa kazi hataondoka katika kituo chake cha kazi bila ruhusa, kwa maandishi, ya mamlaka ya nidhamu. Kusimamishwa kazi kwa afisa asiye afisa wa mahakama aliyepatikana na hatia ya makosa ya jinai 59 Endapo mfanyakazi amepatikana na hatia katika makosa ya jinai, mamlaka ya nidhamu itamsimamisha mfanyakazi husika kufanya kazi zake au kutekeleza majukumu yake wakati akisubiri kusikilizwa kwa shauri lake kwa sababu za kinidhamu chini ya Kanuni hizi. Kupoteza stahili katika usitishaji ajira 60-(1) Kwa kuzingatia masharti ya sheria yeyote ambayo kwa wakati huo inatumika, mfanyakazi ambaye ajira yake imesitishwa katika Utumishi wa Mahakama, endapo kabla ya kusitishwa ajira yake, alikuwa anastahili kulipwa pensheni au kiinua mgongo chini ya masharti ya Mpango wowote wa Pensheni atalipwa malipo ya mkupuo na siyo malipo ya pensheni ya mwezi, na atalazimika kulipwa stahili ya usafiri. (2) Bila kujali masharti ya kanuni ndogo ya (1), mfanyakazi yeyote ambaye ametiwa hatiani kwa kosa lolote la jinai linalohusu rushwa, mlungula au ubadhirifu wa fedha za umma atapoteza haki zake au madai ya pensheni, kiinua mgongo au stahili ya usafiri. Mienendo ya Mashauri ya Kinidhamu Inayowahusu Maafisa Mahakama Aina za mienendo ya nidhamu 61 Mienendo ya nidhamu chini ya Kanuni hizi inaweza kuwa katika utaratibu rasmi au usio rasmi. Mashauri ambayo mwenendo rasmi wa shauri la nidhamu utatumika -(1) Utaratibu rasmi wa mashtaka utaanzishwa endapo, kwa maoni ya mamlaka ya nidhamu, kosa la kinidhamu ambalo afisa asiye afisa wa Mahakama anadaiwa kulitenda ni kubwa na litapelekea kufukuzwa kazi, kushushwa cheo au kupunguzwa mshahara. (2) Bila kujali masharti ya kanuni ndogo ya (1) ya kanuni hii, katika kuamua uzito wa kosa linalodai wa kutendwa na afisa asiye afisa wa mahakama, mamlaka ya nidhamu itazingatia tafsiri ya kosa chini ya Sehemu “A” ambayo inasomwa pamoja na Sehemu ya “C” ya Jedwali la Pili la Kanuni hizi. Mashauri ambayo mwenendo usiyo rasmi utatumika -(1) Mwenendo usiyo rasmi wa mashtaka utalazimika kutumika pale ambapo, kwa maoni ya mamlaka ya nidhamu, kosa ambalo afisa asiye afisa wa mahakama anatuhumiwa kulitenda ni kosa ambalo lina uzito ambao, endapo atatiwa hatiani, hatafukuzwa kazi, hatashushwa cheo au kupunguziwa mshahara. (2) Bila ya kujali masharti ya kanuni ndogo ya (1) ya kanuni hii, katika kuamua uzito wa kosa la kinidhamu linalodaiwa kutendwa na afisa asiye afisa wa mahakama, mamlaka ya nidhamu itazingatia tafsiri ya kosa la kinidhamu na orodha ya makosa ya kinidhamu yaliyo chini ya Sehemu “B” ya Jedwali la Pili la Kanuni hizi. Kuanza kwa mwenendo rasmi -(1) Mwenendo rasmi wa mashtaka ya kinidhamu hautaanzishwa dhidi ya afisa asiye afisa wa mahakama, isipokuwa tu kama amepatiwa nakala ya hati ya shtaka au mashtaka ikieleza aina ya makosa anayotuhumiwa kuyafanya. (2) Hati ya mashtaka itaandaliwa na mamlaka ya nidhamu baada ya kufanyika kwa uchunguzi wa awali, kama ambavyo itaonekana ni lazima. (3) Mashtaka ya kinidhamu au hati ya mashtaka inaweza kuwa katika fomu zilizoainishwa katika Sehemu “A” ya Jedwali la Tatu la Kanuni hizi na itaeleza kwa kifupi aina ya kila kosa linalodai wa kufanywa na afisa asiye afisa wa mahakama, pamoja na maelezo ya kila shtaka. (4) Mamlaka ya nidhamu inaweza kupata ushauri kutoka kwa Mwanasheria Mkuu wa Serikali ya namna ya kuandika shtaka au mashtaka pale ambapo itaona inafaa. (5) Endapo hati ya mashtaka ya nidhamu au hati ya mashtaka imeandaliwa, mamlakayanidhamuitahakikishakwambaafisaasiyeafisawamahakamaanapatiwahatiyamashtaka. (6) Hati ya shtaka au mashtaka lazima iambatane na notisi ambayo inaweza kuwa katika fomu iliyoainishwa katika Sehemu ya “B” ya Jedwali la Tatu la Kanuni hizi na notisi hiyo lazima ielekezwe kwa afisa asiye afisa wa mahakama anayetuhumiwa ikimtaka kujieleza kwa maandishi, katika muda ambao utaainishwa katika notisi, sababu ambazo anazozitegemea katika utetezi wake. (7) Mwenendo rasmi ulioanzishwa chini ya Kanuni hizi, hautakuwa batili kwa sababu tu, kuna kasoro ambazo zinaweza kurekebishika kwa kuzingatia kanuni ndogo ya(3)ya kanuni ya 58 ya Kanuni hizi. Uchunguzi katika mashtaka ya nidhamu -(1) Endapo afisa asiye afisa wa mahakama amepatiwa hati ya mashtaka kwa mujibu wa kanuni ya 64 na akashindwa kuwasilisha utetezi kwa maandishi na kutoa sababu ambazo kwa maoni ya mamlaka ya nidhamu hazitoshi kuwa utetezi kamili wa shtaka linalomkabili afisa asiye afisa wa mahakama, mamlaka ya nidhamu italazimika kuteua maafisa wawili waandamizi au zaidi na wenye weledi katika Utumishi waUmma mbali na wafanyakazi katika Utumishi wa Mahakama kufanya uchunguzi wa shtaka au mashtaka hayo. (2) Kila uchunguzi wa shtaka au mashtaka kwa mujibu wa kanuni ndogo ya(1)ya kanuni hii utakuwa kwa mujibu wa taratibu zilizoainishwa katika Kanuni hizi. (3)Endapo mamlaka ya nidhamu imeridhishwa kwamba utetezi uliowasilishwa na afisa asiye afisa wa mahakama anayetuhumiwa chini ya kanuni ndogo ya (1) utakuwa ni kukiri kikamilifu shtaka au mashtaka dhidi yake, haitakuwa lazima kufanya uchunguzi au upelelezi dhidi yake kuhusiana na shtaka au mashtaka hayo, lakini mamlaka ya nidhamu italazimika kumtia hatiani na kuendelea kuhitimisha shauri kama vile mfanyakazi ametiwa hatiani baada ya uchunguzi kufanyika. Kamati ya uchunguzi -(1)Mtumishi wa umma hatateuliwa kuwa mjumbe wa Kamati ya Uchunguzi, isipokuwa: ni afisa katika ngazi ya uandamizi na zaidi, na mwenye daraja la juu kuliko la afisa asiye afisa wa mahakama anayetuhumiwa (2)Kamati iliyoteuliwa chini ya kifungu kidogo cha (1), itakuwa na wajumbe wane na wasiopungua wawili. (3)Katika kuteua wajumbe wa kamati ya uchunguzi, mamlaka ya nidhamu itahakikisha kwamba inakuwa na wanawake na wanaume. (4)Endapo Kamati ina maoni kwamba, inahitaji kushauriwa katika namna bora ya kufanya uchunguzi toka kwa mtu ambaye ana weledi au ufundi wa mambo ambayo yatajitokeza katika mwenendo, Kamati inaweza kuomba toka mamlaka ya nidhamu kuwapatia watu wasiozidi wawili ambao ni wafanyakazi wasaidizi wenye sifa muhimu za kitaaluma au uzoefu katika kusaidia Kamati, na mamlaka ya nidhamu itatekeleza ombi hilo. Utaratibu wa kufanya uchunguzi katika mwenendo rasmi -(1) Kamati inayofanya uchunguzi italazimika kutoa taarifa kwa afisa asiye afisa wa mahakama kwa maandishi ikibainisha siku, tarehe, muda na mahali ambapo uchunguzi utafanyika. (2) Afisa asiye afisa wa mahakama atakuwa na haki ya kuwepo, kuhoji mashahidi na kusikilizwa katika uchunguzi, isipokuwa tu afisa asiye afisa wa mahakama atatoa sababu za msingi kwa kushindwa kuwepo au kuwakilishwa: Isipokuwa, kushindwa kufika au kuwakilishwa kwa afisa asiye afisa wa mahakama anayetuhumiwa hakutaathiri mwenendo endapo mfanyakazi anayetuhumiwa atatoa sababu za msingi za kushindwa kwake kufika au mwakilishi wake. (3)Mwakilishi anayetajwa katika kanuni ndogo ya (1) anaweza kuwawakili au mwakilishi kutoka katika chama cha wafanyakazi. (4)Afisa asiye afisa wa mahakama anayetuhumiwa au mwakilishi wake atakuwa na haki zifuatazo: kumhoji shahidi yeyote aliyetoa ushahidi mbele ya Kamati inayofanya uchunguzi au kamati ya nidhamu au mwakilishi wake; kukagua na kupatiwa nakala ya nyaraka zilizowasilishwa kama sehemu ya ushahidi dhidi yake; na kuita mashahidi wake na kutoa nyaraka zinazohusiana na uchunguzi. (5)Kamati inayofanya uchunguzi inaweza kuzingatia Ushahidi wowote, ambao itaona unafaa katika uchunguzi hata kama ushahidi huo hautapokelewa chini ya sheria inayohusiana na ushahidi. (6)Kamati inayofanya uchunguzi italazimika kuweka katika kumbukumbu za mambo ya msingi katika ushahidi uliotolewa mbele yake. (7) Uchunguzi wowote unaofanyika chini ya kanuni hizi utafanyika katika faragha. (8) Endapo, wakati wa kufanya uchunguzi, itaonekana kwamba ushahidi uliotolewa unaonyesha kuna shtaka au mashtaka ya ziada, mamlaka ya nidhamu au mwakilishi wake unaweza kusababisha shtaka au mashtaka yaandaliwe na nakala ya shtaka au mashtaka itatolewa kwa afisa asiye afisa wa Mahakama anayetuhumiwa. (9) Endapo mashtaka au shtaka la ziada limeandaliwa kwa mujibu wa kanuni ndogo ya(8), Kamati inayofanya uchunguzi italazimika kuhoji shtaka au mashtaka na inaweza kumwita tena shahidi yeyote kwa lengo la kumhoji zaidi au kuhojiwa na mtuhumiwa. (10) Endapo mamlaka ya nidhamu imetoa hati ya shtaka au Mashtaka kwa afisa asiye afisa wa mahakama anayetuhumiwa kwa mujibu wa kanuni ya 64, uchunguzi utaanza katika kipindi kisichozidi siku sitini kutoka siku ambayo mfanyakazi alipatiwa nakala ya shtaka au mashtaka kwa afisa asiye afisa wa mahakama anayetuhumiwa. (11) Kwa kuzingatia masharti ya Kanuni hizi, Kamati inayofanya uchunguzi inaweza kuzitumia Kanuni hizi kama ambavyo itaona inafaa, na uchunguzi utalazimika kukamilika ndani ya siku sitini tangu kuanza kwa uchunguzi: Isipokuwa, endapo kamati ya uchunguzi itashindwa kumaliza uchunguzi katika kipindi kilichoainishwa, katika mazingira fulani, inaweza kuomba kuongezewa muda toka wa mamlaka ya nidhamu ambayo inaweza kuongeza muda kwa kipindi kisichozidi siku thelathini. Utaratibu wa kuhitimisha uchunguzi -(1) Baada ya kuhitimisha uchunguzi, Kamati inayofanya uchunguzi italazimika kupeleka kumbukumbu za mwenendo pamoja na taarifa yake kwa mamlaka ya nidhamu. (2) Kila taarifa iliyoandaliwa kwa kuzingatia kanuni ndogo ya(1) lazima: ieleze kama kwa maoni ya Kamati mashtaka dhidi ya afisa asiye afisa wa mahakama yamethibitika au la,na kutoa sababu za maoni hayo; itoe maelezo ambayo kwa maoni ya Kamati, inaongeza au kupunguza uzito wa kutenda au kutotenda jambo ambalo ndio msingi wa mashtaka; na ieleze jambo linguine lolote ambalo kwa maoni ya Kamati ni muhimu. (3) Ripoti iliyoandaliwa kwa kuzingatia kanuni ndogo ya (1) haitajumuisha mapendekezo ya namna au aina ya adhabu itakayotolewa. (4) Endapo baada ya kupokea mwenendo na ripoti ya Kamati, mamlaka ya nidhamu ikiwa na maoni kwamba, uchunguzi wa ziada ni lazima ufanyike, mamlaka ya nidhamu inaweza kulirejesha shauri kwa Kamati ikiwa na maelekezo kama ambavyo mamlaka itaona inafaa. (5) Kamati, baada ya kupokea hoja ya rejea na maelekezo ya kama ilivyoainishwa katika kanuni ndogo ya (4) ya kanuni hii, italazimika kufungua upya uchunguzi na mwenendo kwa kuzingatia kanuni ya (6) Baada ya kupokea kumbukumbu za mwenendo na ripoti, mamlaka ya nidhamu italazimika, baada ya kupitia ushahidi na ripoti ya kamati ya uchunguzi, kuamua na kuweka katika kumbukumbu maamuzi yake ikiwa mfanyakazi ana hatia ya makosa ya kinidhamu ambayo ameshtakiwa nayo, na itamfahamisha mfanyakazi anayetuhumiwa maamuzi yake ndani ya siku thelathini. (7) Endapo mamlaka ya nidhamu imempata mfanyakazi na hatia au isipompata na hatia mfanyakazi anayetuhumiwa na ikawa ni kinyume cha maoni ya kamati ya uchunguzi kama ilivyoelezwa katika ripoti, mamlaka ya nidhamu itatoa sababu za maamuzi yake. (8) Endapo mamlaka ya nidhamu itamtia hatiani mshtakiwa, itaendelea kutoa adhabu: Isipokuwa, pale ambapo mfanyakazi anayetuhumiwa akiadhibiwa kwa kusitishwa ajirayake, kusitishwa kwa ajira yake kutaanza siku ambayo mamlaka ya nidhamu imemtia hatiani mfanya kazi huyo. (9) Kushindwa kutekeleza matakwa ya kanuni ndogo ya (6) ya kanuni hii, kutachukuliwa kuwa mfanyakazi anayetuhumiwa hana hatia ya kosa analoshtakiwa nalo. Mwenendo katika mwenendo usiyo rasmi -(1) Endapo mamlaka ya nidhamu itaamua kuanzisha shauri kwa utaratibu wa mwenendo usiyo rasmi dhidi ya afisa asiye afisa wa mahakama, itahakikisha kwamba hati ya mashtaka inaandaliwa na mtuhumiwa anapatiwa hati ya mashtaka. (2) Hati ya mashtaka ni lazima ibainishe muda ambao mfanyakazi anayetuhumiwa anapaswa kuwasilisha utetezi wake. (3) Endapo mamlaka ya nidhamu ina maoni kwamba uchunguzi ni lazima ufanyike, afisa asiye afisa wa mahakama anayetuhumiwa atakuwa na haki ya kuwepo katika uchunguzi na kutoa utetezi wake. (4) Endapo mfanyakazi amepatiwa nakala ya hati ya shtaka au mashtaka kwa mujibu wa masharti ya kanuni hii na kushindwa kuwasilisha utetezi wake kwa maandishi, au kawasilisha utetezi ambao kwa maoni ya mamlaka ya nidhamu, hauwezi ukawa ni utetezi dhidi ya mashtaka yanayomkabili afisa asiye afisa w mahakama, mamlaka ya nidhamu italazimika kumtia hatiani, na kuendelea kutoa adhabu inayolingana na kosa na kama ilivyoainishwa katika Sehemu “B” ya Jedwali la Pili la Kanuni hizi. (5) Mamlaka ya nidhamu inaweza kumuidhinisha, afisa asiye afisa wa mahakama wa ngazi ya juu kuliko mfanyakazi anayetuhumiwa, kutumia mamlaka yote au baadhi ya mamlaka chini ya kanuni ndogo ya (1), (2) na (3) za kanuni hii. (6) Mamlaka ya nidhamu inaweza kuidhinisha, wakati wowote kabla ya adhabu, kuanzisha mwenendo rasmi wa mashtaka dhidi ya afisa asiye afisa wa mahakama ikiwa mamlaka itakuwa na maoni kwamba, utetezi uliowasilishwa na mfanyakazi anayetuhumiwa utaibua maelezo ambayo yataongeza uzito wa shtaka au mashtaka yanayomkabili afisa asiye afisa wa mahakama au inaonyesha kwamba au inawezekana afisa asiye afisa wa mahakama ametenda makosa yanayopelekea kuhitajika kwa mwenendo rasmi wa mashtaka. Pale Ambapo Mashtaka ya Jinai Dhidi ya Afisa Asiye Afisa wa Mahakama Hayajakwisha au Yamekwisha Kanuni za nidhamu pale ambapo kosa la kinidhamu ni sawa na kosa la jinai Endapo afisa asiye afisa wa mahakama anatuhumiwa kufanya makosa ya nidhamu na kitendo chake au kutokutenda kwake jambo ni sawa na kosa la jinai chini ya sheria yeyote, kanuni zifuatazo zitatumika: kama hakuna mwenendo wa shauri la nidhamu ulioanzishwa chini ya Kanuni hizi, lakini mwenendo wa makosa ya jinai katika kanuni hizi unaorejelewa kama “mwenendo wa mashtaka ya jinai”umewasilishwa dhidi ya afisa asiye afisa wa mahakama katika mahakama yoyote, hakuna mwenendo wa shauri la kinidhamu unaoweza kuanzishwa mpaka pale ambapo shauri la jinai limehitimishwa; iwapo mwenendo wa shauri la kinidhamu umeanzishwa, na kabla haujahitimishwa, shauri la jinai limefunguliwa, shauri la kinidhamu litasimama na hakuna hatua nyingine zitakazochukuliwa katika shauri la kinidhamu hadi hapo shauri la jinai litakapohitimishwa. Kama shauri la jinai limeanzishwa na kuhitimishwa dhidi ya afisa asiye afisa wa mahakama na hakupatikana na hatia kwa sababu za kiufundi, kutokupatikana kwake na hatia hakutazuia kuanzishwa kwa shauri la kinidhamu dhidi ya mfanyakazi kwa maelezo yaleyale,lakini,mwenendo wa shauri la kinidhamu unaweza kuanzishwa au kuendelezwa dhidi ya mfanyakazi huyo, na anaweza kuadhibiwa kwa makosa ya kinidhamu kama vile mashtaka ya jinai hayakuwahi kuwepo na kuhitimishwa dhidi yake. Iwapo mashtaka ya jinai yameanzishwa, na kuhitimishwa dhidi ya afisa asiye afisa wa mahakama na akapatikana na hatia katika mashtaka ya jinai, mamlaka ya nidhamu inaweza kumsimamisha mfanyakazi husika kutekeleza kazi na majukumu ya ofisi yake mpaka hapo shauri dhidi yake litakaposhughulikiwa kwa mujibu wa Kanuni hizi; Iwapo afisa asiye afisa wa mahakama amepatikana na hatia katika mashtaka ya jinai. Atahesabika kuwa amepatikana na hatia chini ya masharti ya Kanuni hizi na mamlaka ya nidhamu kwa kuzingatia mashtaka yale yale au maelezo ya makosa yaleyale ambayo yalitumika katika mashtaka ya jinai ambayo alipatikana na hatia, namamlaka ya nidhamu italazimika kuendelea au kuanzisha mwenendo wa mashtaka ya kinidhamu, na kumwadhibu mtumishi: Isipokuwa, hakuna afisa asiye afisa wa mahakama atakayeadhibiwa chini ya kanuni hii bila kupatiwa notisi ikibainisha yafuatayo makosa ya kinidhamu anayodaiwa kuyatenda, chini ya kanuni hii, na kupatikana na hatia; (ii) adhabu ambayo mamlaka ya nidhamu inakusudia kumpatia; (iii) muda ambao, afisa asiye afisa wa mahakama anaweza kukiri na kutoa shufaa kama vile atakavyoona inafaa, na baada ya hapo mamlaka ya nidhamu itaendelea nakutoa adhabu kwa afisa husika baada ya kuchambua ukiri wa afisa asiye afisa wa mahakama,kama hatatoa ukiri wake katika muda ulioainishwa katika notisi. Iwapo mfanyakazi anayetuhumiwa amepatikana na hatia, na kwa maoni ya mamlaka ya nidhamu, anaweza kufukuza kazi, mwenendo rasmi wa mashtaka unaweza kuanzishwa dhidi ya mfanyakazi au endapo mwenendo ulianzishwa kabla ya kuanzishwa kwa mwenendo wa mashtaka ya jinai, basi mwenendo unaweza kuendelezwa na mtuhumiwa anaweza, kwa kuzingatia masharti ya aya ya (g), akashtakiwa katika mashtaka rasmi ya kinidhamu kwa mujibu wa masharti ya kanuni ya 65, 66, 67, 68 na Kama notisi iliyorejewa chini ya aya ya (e), imetolewa kwa afisa asiye afisa wa mahakama ambaye anatuhumiwa, mamlaka ya nidhamu haitalazimika kutoa adhabu iliyoainishwa katika notisi, lakini inaweza kutoa adhabu ndogo; iwapo mwenendo rasmi wa mashauri ya nidhamu ulioainishwa chini ya aya ya (f) utaithibitisha kwamba, afisa asiye afisa wa mahakama anayetuhumiwa amepatikana na hatia katika mwenendo wa mashtaka ya jinai, na hatia hiyo itakuwa uthibitisho usiopingika kwamba afisa anayetuhumiwa ametenda kosa la kinidhamu kwa kuzingatia maelezo hayo hayo; au Iwapo afisa asiye afisa wa mahakama amepatikana na hatia ya makosa ya jinai, na kabla ya kuanzishwa kwa mwenendo wa mashtaka ya jinai, mamlaka ya nidhamu ilimpata na hatia kwa kuzingatia maelezo yale yale, yaliyomtia hatia ni kwa makosa ya jinai, itakuwa ni sahihi kisheria kwa mamlaka ya nidhamu, baada ya kuhitimishwa kwa mwenendo wa mashtaka ya jinai, kubadili adhabu iliyotolea kwa afisa asiye afisa wa mahakama kuhusiana na kosa la kinidhamu, na adhabu nyingine yoyote ya kinidhamu ambayo, kwa maoni ya mamlaka ya nidhamu, inastahili kwa kuzingatia kutiwa hatiani kwa makosa ya jinai au kwa kuzingatia ushahidi wowote uliotolewa katika shauri la jinai. Taratibu pale ambapo mashauri ya jinai yameanzishwa na kuhitimishwa -(1) Kwa madhumuni ya kanuni hii, mwenendo wa shauri la jinai unachukuliwa umehitimishwa: iwapo hakuna rufaa dhidi ya kutiwa hatiani ama kuachiwa huru baada ya kupita muda unaoruhusiwa kukata rufaa chini ya sheria yoyote; au iwapo hakuna rufaa dhidi ya kutiwa hatiani au kuachiwa huru baada ya muda ulioruhusiwa kisheria kupita kwa mujibu wa sheria yoyote kwa rufaa ya juu yoyote. (2) Endapo kutakuwa na rufaa au rufaa ya juu dhidi ya kutiwa hatiani au kuachiwa huru, hukumu ya mahakama ya juu izingatiwe katika kuamua endapo afisa asiye afisa wa mahakama ametiwa hatiani au ameachiwa huru. (3) Hakuna chochote katika masharti ya kanuni ya 70(1)(e) kitakachochukuliwa kuizuia mamlaka ya nidhamu kuanzisha shauri la nidhamu dhidi ya mfanyakazi aliyetiwa hatiani kwa kosa la jinai tofauti na hatia yake katika kosa la jinai Isipokuwa, iwapo mamlaka ya nidhamu itaanzisha mwenendo wa nidhamu dhidi ya afisa asiye afisa wa mahakama mbali na kutiwa hatiani katika kosa la jinai kwa njia ya rufaa au kwa kuendelea na rufaa nyingine dhidi ya kutiwa hatiani huko, masharti ya kanuni ya 70(1)(a), (b) na (c) yatatumika. (4) Endapo kufuatia kutiwa hatiani kwa kosa la jinai kunahusisha mashtaka ya udanganyifu au kukosa uaminifu kwa mfanyakazi, mfanyakazi huyo anayetuhumiwa, kwa mujibu wa kanuni ya 70, ataadhibiwa kwa kusitishiwa ajira yake katika Utumishi wa Mahakama kwa kosa hilo hilo la kinidhamu au kwa kosa la kinidhamu kwa kutumia maelezo hayo hayo baada ya hatua za kinidhamu kuchukuliwa dhidi yake, na kusitishiwa ajira yake kutaanza tarehe aliyotiwa hatiani kwa kosa la jinai. Adhabu katika makosa ya nidhamu Afisa yeyote asiye afisa wa mahakama anayetenda kosa na kupatikana na hatia katika kosa la nidhamu chini ya Sehemu hii atapewa adhabu inayoendana na kosa kama ilivyobainishwa katika Sehemu A na B katika Jedwali la Pili la Kanuni hizi. Hasara iliyosababishwa na afisa asiye afisa wa mahakama Sura ya 76 -(1) Endapo afisa asiye afisa wa mahakama kwa kutenda au kwa kutokutenda anaisababishia Serikali hasara au uharibifu wowote kwa mali yake yoyote, kiasi cha upotevu au thamani ya mali iliyoharibika au kiasi sawa na gharama za kutengeneza mali iliyoharibika au sehemu ya kiasi hicho au thamani, inaweza kurejeshwa kutoka kwa afisa huyo asiye afisa wa mahakama chini ya Sheria ya Maafisa Walioorodheshwa (Urejeshaji wa Madeni) kwa afisa husika. (2) Endapo hatua zimechukuliwa za kurejesha kiasi chochote au thamani kwa mujibu wa masharti ya kanuni ndogo ya (1) itakuwa sahihi kwa mwenendo wa shauri la nidhamu la kutenda au kutokutenda, au uzembe wa kitaaluma au katika kazi au kushindwa kuwa mwangalifu kwa kiasi cha kutosha katika utekelezaji wa majukumu yake kuchukuliwa hatua za kinidhamu kwa mfanyakazi huyo chini ya Kanuni hizi. Sura ya 76 (3) Endapo hatua za kinidhamu chini ya kanuni ndogo ya (2) zimechukuliwa, adhabu iliyobainishwa katika Sehemu “C” ya Jedwali la Pili la Kanuni hizi adhabu haitatolewa, isipokuwa kwa kiwango cha tofauti kati ya kiwango sahihi cha upotevu aliousababishia Serikali au kama itakavyokuwa thamani halisi ya mali au gharama halisi ya kutengeneza mali hiyo na kiwango kitakachoidhinishwa kurejeshwa kwa mujibu wa Sheria ya Maafisa Walioorodheshwa (Urejeshaji wa Madeni). Sura ya 16 Sura ya 76 (4) Endapo afisa asiye afisa wa mahakama anawajibika kuilipa Serikali kiasi chochote kwa mujibu wa kanuni ndogo ya (1) baada ya kutiwa hatiani chini ya masharti ya Sheria ya Kanuni ya Adhabu au sheria nyingine yoyote kwa kosa lililosababisha hasara hiyo, na mahakama imeamuru afisa huyo kulipa kiasi cha fedha kwa mamlaka ya nidhamu au mamlaka husika chini ya masharti ya Sheria ya Maafisa Walioorodheshwa (Urejeshaji wa Madeni), amri ya mamlaka ya nidhamu au kama itakavyokuwa kwa mamlaka husika itakuwa: Sura ya 16 (a) iwapo kiwango kilichoamriwa kurejeshwa na mamlaka ya nidhamu au mamlaka husika kinazidi kiwango cha fidia kilichoamriwa chini ya masharti ya Sheria ya Kanuni ya Adhabu, kiasi cha kurejeshwa kwa ajili ya fidia kitakuwa ni tofauti kati ya viwango hivyo viwili. Sura ya 16 (b) iwapo kiwango kilichoamriwa kurejeshwa na mamlaka ya nidhamu au mamlaka husika ni pungufu ya kiwango cha fidia kilichoamriwa chini ya masharti ya Sheria ya Kanuni ya Adhabu, kiasi cha kurejeshwa kwa ajili ya fidia na mamlaka ya nidhamu au mamlaka husika, kiwango hicho hakitarejeshwa. Sura ya 16 (5) Bila kujali masharti ya kanuni ndogo ya (3) kama mashauri ya nidhamu yamefunguliwa dhidi ya afisa asiye afisa wa mahakama au ameadhibiwa chini ya Kanuni hizi baaada ya kutiwa hatiani chini ya Sheria ya Kanuni ya Adhabu, itakuwa sahihi kisheria kwa mamlaka ya nidhamu kutoa amri kuwa, kiasi sawasawa na tofauti kati ya kiwango halisi cha upotevu au thamani ya mali au gharama ya kukarabati, na: kiasi cha fidia kutolewa chini ya Kanuni ya Adhabu; au iwapo pia hatua zote zimechukuliwa kurejesha kiasi chochote kutoka kwa mfanyakazi huyo chini ya Sheria ya Maafisa Walioorodheshwa (Urejeshaji wa Madeni), jumla ya kiasi kwa mujibu wa kanuni ndogo ya (3) kinaweza kurejeshwa chini ya Sheria hiyo na kiasi cha fidia kwa masharti ya Kanuni ya Adhabu, kurejeshwa kutoka kwa afisa asiye afisa wa mahakama kama adhabu. Sura ya 76 (6) Katika Kanuni hii, msamiati “mamlaka sahihi” utakuwa na maana sawa iliyotolewa katika Sheria ya Maafisa Walioorodheshwa (Urejeshaji wa Madeni). Onyo Hakuna chochote katika kanuni hizi kitakachozuia mamlaka yoyote ya nidhamu au afisa aliyeidhinishwa kutoa onyo la mdomo kwa utendaji kazi au mwenendo usioridhisha wa afisa asiye afisa wa mahakama aliye chini yake. Mashauri ya nidhamu kwa maafisa wasio maafisa wa mahakama wenye masharti ya kawaida Sura ya 366 Taratibu kwenye mashauri ya nidhamu kwa afisa asiye afisa wa mahakama katika masharti ya kawaida yatakuwa kama yalivyoainishwa katika Sheria ya Ajira na Mahusiano Kazini. Masharti ya Jumla kwa Wafanyakazi Kutokuwepo kazini bila ruhusa au likizo -(1) Bila kuathiri mwenendo wa shauri la nidhamu linalohusu kutokuwepo kazini bila ruhusa au sababu ya msingi, endapo afisaasiye afisa wa mahakama hatakuwepo kazini bila ruhusa au sababu za msingi kwa kipindi kinachozidi siku tano na amepatiwa mashtaka dhidi yake na hajajibu ndani ya siku kumi na nne kutoka tarehe aliyopatiwa mashtaka hayo, atasitishiwa ajira yake na kupoteza haki na stahili zake zote. (2) Endapo mfanyakazi husika atarejea kazini kabla ya uamuzi wa kusitishwa kwa ajira yake kutekelezwa, shauri la nidhamu linaweza kufunguliwa au kuendelezwa dhidi yake. (3) Endapo taarifa juu ya mtumishi wa mahakama ambaye siyo afisa wa mahakama na ambaye amefunguliwa mashtaka kwa mujibu wa kanuni ndogo ya (1) ya kanuni hii hazifahamiki, nakala ya hati ya mashtaka itapelekwa na kuachwa katika makazi ambayo mtumishi alifahamika kuwa anayatumia kabla ya utoro au hati husika itapelekwa katika anwani aliyoitumia mara ya mwisho. (4) Hati itakayotolewa kwa mujibu wa kanuni ndogo ya (3) ya kanuni hii itahesabika kuwa halali kwa madhumuni ya utoaji wa hati husika kwa ajili ya shauri la nidhamu lililopo kwa mujibu wa Kanuni hizi. Zawadi kubwa na ndogo -(1) Afisa asiye afisa wa mahakama kwa namna yoyote hatakiwi kuomba au kupokeazawadi zenye thamani kubwa au ndogo inayotokana na huduma aliyoitoa katika utekelezaji wa majukumu yake kama afisa asiye afisa wa mahakama na ukiukwaji wa kanuni hii, endapo utathibitika utakuwa ni kosa kubwa la kinidhamu. (2) Endapo mazingira yatalazimisha kupokea zawadi, mfanyakazi huyo anaweza kupokea zawadi hiyo na kuikabidhi zawadi hiyo kwa Mtendaji Mkuu wa Mahakama. Utoaji wa huduma nje yaUtumishi wa mahakama -(1) Mfanyakazi hataruhusiwa kutoa huduma za kitaalamu nje ya utumishi wa mahakama au kupokea kazi kutoka nje katika muda wa kazi bila idhini ya mwajiri. (2) Bila kujali kanuni ndogo ya (1), hakutakuwa na pingamizi kwa mfanyakazi kushika nafasi ya heshima katika ofisi za kidini, taasisi ya utoaji misaada au taasisi nyingine zinazofanana na hizo: Isipokuwa pale ambapo majukumu hayo hayaingiliani na majukumu ya Utumishi wa Mahakama. (3) Mfanyakazi hataruhusiwa kuendesha biashara binafsi ambazo zinaweza kuwa na maslahi yanayokinzana na maslahi ya mwajiri. Kutotekeleza majukumu na kushindwa kuzingatia amri na maelekezo halali -(1) Endapo afisa asiye afisa wa mahakama katika muda wa kazi atapoteza umakini katika kutekeleza majukumu yake kutokana na mambo kama vile kulewa aukuondoka katika eneo lake la kazi bila ya kibali au sababu ya msingi atakuwa ametenda kosa kubwa la kinidhamu. (2) Endapoafisa asiye afisa wa mahakama atakataa au atashindwa kutii maelekezo halali au ya kisheria kutoka kwa afisa wa juu yake, ikijumuisha maelekezo ya maandishi ambayo yatatolewa kwa mujibu wa kanuni hizi, atakuwa na hatia ya kosa kubwa la kinidhamu. Matumizi ya lugha chafu au ya matusi kwa wateja Mfanyakazi hatatumia lugha ya karaha au matusi dhidi ya mteja, au mfanyakazi mwenzake. Adhabu kwa makosa makubwa ya kinidhamu Afisa asiye afisa wa mahakama ambaye atakiuka miongoni mwa Masharti Yoyote ya Jumla kwa wafanyakazi chini ya kanuni ya 76,77,78,79 na 80 ya Kanuni hizi ambayo yanahusu kosa kubwa la kinidhamu atasitishiwa ajira yake mara moja. Lugha rasmi Lugha ya Kiswahili ndiyo itakuwa lugha kuu ya mawasiliano, katika mikutano na makongamano na pale itakapolazimika, lugha ya Kiingereza au lugha nyingine zitatumika. Utoaji wa taarifa Sura ya47 83 (1) Kwa kuzingatia Sheria ya Usalama wa Taifa, mfanyakazi haruhusiwi kutoa kwa mtu yoyote, isipokuwa kwa kibali maalumu kilichotolewa na ofisi au kwa ruhusa maalumuya mamlaka husika, kutoa nyaraka yoyote ya siri au taarifa yoyote ya siri aliyopewa kwa kuaminiwa na mtu yeyote anayeshikilia nafasi katika utumishi wa umma au ambayo ameipata wakati wa utekelezaji wa majukumu yake rasmi ya kikazi. (2) Mfanyakazi atawajibika kutekeleza kwa uangalifu na umakini ili kuzuia ufahamu wa taarifa yoyote ya siri iliyomfikia isimfikie mtu mwingine yeyote kinyume na maslahi ya Utumishi wa Mahakama au Jamhuri ya Muungano wa Tanzania. (3) Mfanyakazi haturuhusiwa, kama utaratibu wa kawaida,kuona taarifa za kikazi na za kisiri zisizomhusu. Kutokuwepo Kazini kwa Sababu za Ugonjwa Kutokuwepo kazini kutokana na ugonjwa -(1) Kutokuwepo kazini kwa sababu za ugonjwa kutatolewa taarifa na mfanyakazi kwa msimamizi wake wa kazizikiambatana na nyaraka zilizoidhinishwa na daktari aliyeidhinishwa. (2) Mfanyakazi huyo atalazimika kuzingatia ushauri wowote wa daktari aliyesajiliwa na kuidhinishwa. Wajibu wa kutoa taarifa wakati wa kuugua -(1) Kila mfanyakazi atawajibika kuhakikisha msimamizi wake anazo taarifa juuya anwani yake ya makazi au kuthibitisha juu ya taarifa za mahali alipo iwapo itatokea ameshindwa kufika kazini kwa sababu ya ugonjwa. (2) Endapo mfanyakazi atatoa taarifa kwamba hawezi kutekeleza majukumu yake kwa sababu za ugonjwa, atapewa fomu ya matibabu ikimtaka daktari kumfanyia uchunguzi wa afya na kumpa matibabu. (3) Mfanyakazi ambaye hayupo katika likizo ya dharura wala kulazwa hospitalini, ambaye ameshindwa kutekeleza majukumu yake katika sehemu yake ya kazi, atalazimika haraka iwezekanavyo kutoa taarifa kwa msimamizi wake wa kazi au katika kipindi cha saa ishirini na nne kuwasilisha katika idara yake ‘‘Cheti cha Mapumziko’’ kilichoidhinishwa na daktari. (4) Isipokuwa kama kutokuwepo kazini kunatokana na kuugua kulikopelekea kulazwa katika hospitali ya Serikali au binafsi, kwa idhini iliyotolewa na idara yake kwa mujibu wa matakwa ya kanuni ndogo ya (2) ya kanuni hii au “Cheti cha mapumziko” ya ugonjwa, itahesabika kama kutokuwepo kazini bila ruhusa. Majukumu ya idara, nk. - (1) Wakuu wote wa idara, vitengo na watendaji wa mahakama, wanawajibika kutunza na kuhuisha taarifa zinahusiana na anwani za makazi ya wafanyakazi waliopo chini yao. (2) Kwa madhumuni ya utekelezaji wa kanuni ndogo ya (1), kutafunguliwa na kutunzwa, madaftari ambayo taarifa za anwani za makazi ya kila mfanyakazi zitaingizwa. (3) Endapo itatokea mfanyakazi ambaye hayupo katika kituo cha kazi hajatolewa taarifa ndani ya idara katika kipindi cha saa ishirini na nne, ni wajibu wa msimamizi wa mahakama husika, mkuu wa idara au kitengo kufanya uchunguzi kupitia anwani iliyosajiliwaili kujiridhisha juu ya sababu za kutokuwepo kazini. Likizo ya ugonjwa -Mfanyakazi ambaye hayupo kazini kutokana na sababu za kiafya na ambaye kutokuwepo kwake kazini kumezingatia taratibu, itachukuliwa kama kwamba yupo likizo ya ugonjwa. Nyongeza ya likizo ya ugonjwa Mfanyakazi ambaye ameshindwa kurejea kazini baada ya likizo yake ya ugonjwa kumalizika, kwa sababu ambazo zitathibitishwa na daktari aliyeidhinishwa anaweza kuongezewa likizo hiyo ya ugonjwa. Wastani wa siku za likizo ya ugonjwa Makadirio ya juu ya likizo ya ugonjwa ambayo inaruhusiwa kwa mfanyakazi ambaye hajalazwa hospitalini, kwa kipindi chochote cha miezi kumi na miwili ya mwaka wa kalenda, zitakuwa siku arobaini na tano katika mwaka wa kalenda. Nyongeza ya likizo ya ugonjwa -(1) Kwa kuzingatia masharti ya kanuni ndogo ya (2), endapo mfanyakazi hatakuwepo kazini kwa sababu za ugonjwa kwa jumla ya idadi ya siku arobaini na tano ndani ya kipindi cha miezi kumi na miwili cha mwaka wa kalenda, na maradhi yake yakaendelea, atastahili kupata nyongeza ya likizo ya ugonjwa mpaka hapo atakapopona kabisa na kuweza kurejea katika majukumu yake. (2)Nyongeza ya likizo ya ugonjwa kwa mujibu wa kanuni ndogoya (1) haitakuwa zaidi ya miezi sita ya kalenda baada ya hapo, mfanyakazi huyo atapumzishwa kutekeleza majukumu yake. (3)Mfanyakazi ambaye atapumzishwa kutekeleza majukumu yake kwa mujibu wa masharti ya kanuni ndogo ya (2) atapewa majukumu mepesi kabla ya kufanyika kwa uamuzi wa kumstaafisha kwa sababu za ugonjwa. (4) Endapo Mtendaji Mkuu wa Mahakama anakusudia kumstaafisha afisa asiye afisa wa mahakama kwa sababu za ugonjwa kama yalivyo matakwa ya kanuni ndogo ya (3), masharti ya kanuni ya 38 na 39 yatazingatiwa. Likizo maalum Mfanyakazi anaweza kupewa likizo maalumu ya kutokuwepo kazini ili ajiunge na kufanya kazi katika taasisi zilizoidhinishwa na Katibu Mkuu (Utumishi) au kutembelea taasisi za Jumuiya ya Madola au sehemu nyingine kwa lengo la utafiti. SEHEMU VII RUFAA Rufaa -(1) Bila kuathiri kanuni zinazofuatia, endapo chini ya kanuni hizi, adhabu yoyote iliyotolewa kwa afisa asiye afisa wa mahakama na mamlakaya nidhamu, auuamuzi umetolewa na mamlaka ya nidhamu ambao afisa asiye afisa wa mahakama hakuridhika na uamuzi huo, afisa husika anaweza kukata rufaa dhidi ya adhabu hiyo au uamuzi huo kwenye Tume ya Utumishi wa Umma. (2) Rufaa iliyorejewa katika kanuni ndogo ya (1) inapaswa kuwasilishwa kwenye Tume ya Utumishi wa Umma ndani ya kipindi cha siku arobaini na tano tangu tarehe ya uamuzi wa Tume. (3) Mtu yeyote ambaye hataridhika na uamuzi wa Tume ya Utumishi wa Umma anaweza kukata Rufaa kwa Rais. SEHEMU YA NANE KANUNI ZA MIENENDO NA MAADILI Mienendo ya maadili -(1) Kutakuwa na Kanuni za Mienendo na Maadili kwa maafisa wasio maafisa wa mahakama kama ilivyoainishwa katika Jedwali la Nne la Kanuni hizi. (2) Kutakuwa na Kanuni za mienendo na maadili kwa maafisa wamahakama kama itakavyoainishwa na Tume. (3) Tume itahakikisha kwamba Kanuni za mienendo na maadili zinapatikana na kugawiwa kwakila mfanyakazi. (4) Wafanyakazi, pamoja na kuwajibika katika Kanuni tajwa hapo juu, watawajibika kwa Kanuni za Mienendo na Maadili ya Viongozi wa Umma, Kanuni zaMienendo na Maadili kwa Watumishi wa Umma na Kanuni za Mienendo ya Kitaaluma. Uvunjaji wa Kanuni Kila mfanyakazi anapaswa kuzingatia na kutii Kanuni na uvunjaji wowote wa Kanuni utakuwa ni kosa la kinidhamu chini ya Kanuni hizi. Maadili ya msingi -(1) Kutakuwepo na maadili yamsingi ya utumishi wa mahakamakama ilivyobainishwa katika Jedwali la Tano ya Kanuni hizi. (2)Mfanyakazi anayeajiriwa kwa mara ya kwanza au kuteuliwa katikaUtumishi wa Mahakama apaswa kupewa nakala ya Maadili ya Msingi ya Utumishi wa Mahakama. (3) Mfanyakazi atawajibika kuzingatia na kutii Maadili hayo ya Utumishi wa Mahakama. SEHEMU YA TISA MAFAO YA KUSTAAFU Hifadhi ya pensheni na haki nyingine wakati wa kuhitimisha ajira -(1) Endapo ajira ya mfanyakazi itasitishwa, mfanyakazi huyo atapewa mafao yake ya kustaafu kwa mujibu wa sheria inayosimamia utoaji wa mafao husika. (2) Kwa madhumuni ya kanuni ndogo ya (1), mafao ya kustaafu ya mfanyakazi yatasimamiwa na mfuko husika wa hifadhi ya jamii. Mafao yanayolipwa kwa mfanyakazi mwenye masharti ya kudumu na malipo ya pensheni Mafao yatakayolipwa chini ya kanuni hizi yatalipwa kwa- mfanyakazi husika; au; iwapo mfanyakazi amefariki, mrithi wake kwa mujibu wa sheria inayosimamia malipo ya mafao husika. Mafao yanayolipwa kwa mfanyakazi mwenye ajira ya mkataka Mfanyakazi ambaye ameajiriwa kwa mkataba, akisitishiwa ajira yake, atalipwa mafao ya mkupuo kwa masharti ya mkataba au kwa mujibu wa sheria zinazohusiana na mkataba husika. Wajibu wa kutunza kumbukumbu na taarifa -(1) Mwajiri pamoja na mfanyakazi watatunza kumbukumbu za ajira kwa ajili ya rejea wakati wa kukokotoa mafao ya kuhitimisha ajira. (2) Kumbukumbu na taarifa za ajira zilizotunzwa na mwajiri na mfanyakazi zitachukuliwa kuwa kumbukumbu sahihi pale zinapokuwa zimesainiwa na mtu aliyeidhinishwa. (3) Endapo hakuna uwezekano wa kupatikana kwa kumbukumbu na taarifa kutoka kwa mwajiri, kumbukumbu zilizotunzwa na mfanyakazi husika zitatumika kwa madhumuni hayo. (4) Kila mfanyakazi atawajibika kulinda taarifa za Mahakama pamoja na aina nyingine za kumbukumbu zilizo chini ya mamlaka yake, taarifa na kumbukumbu hizo zitahifadhiwa sehemu salama kwa mujibu wa sera za kiusalama. SEHEMU YA KUMI MASHARTI YA JUMLA YA KIUTAWALA Masharti ya Jumla Wajibu wa Jaji Mkuuna Mtendaji Mkuu waMahakama katika Utumishi - (1) Jaji Mkuu atakuwa ndiye msimamizi mkuukatika utekelezaji wa Kanuni hizi na sera zinazosimamia Utumishi wa Mahakama. (2) Mtendaji Mkuu wa Mahakama atawajibika kuhakikisha kwamba Kanuni hizi zinatekelezwa kwa ufanisi na ipasavyo. Mawasiliano -(1) Mawasiliano na Wizara, idara za Serikali pamoja na taasisi nyingine yatafanyika kupitia barua zilizosainiwa na Mtendaji Mkuu wa Mahakama au na afisa mwingine yeyote kwa niaba ya Mtendaji Mkuu wa Mahakama. (2) Mawasiliano yoyote na serikali ya nchi nyingine au mashirika ya nje ya nchi yatafanyika kupitia Wizara yenye dhamana na mamboyanje na ushirikiano wa kimataifa. (3) Endapo mawasiliano hayo yatakuwa yanahusu masuala ya kiutumishi, suala hilo litaelekezwa au kunakiliwa kwa KatibuMkuu (Utumishi). (4) Taarifa kwa umma kuhusiana naMahakama na shughuli za Uendeshaji wake zitatolewa na Jaji Mkuu. (5) Taarifa za masuala ya kiutawala katika Utumishi waMahakama zitatolewa na Mtendaji Mkuu wa Mahakama au afisa mwingine ndani ya Utumishi wa Mahakama aliyeidhinishwa na Jaji Mkuu, Jaji Kiongozi, Mtendaji Mkuu wa Mahakama, Msajili Mkuu, na mfanyakazi mwingine yeyote aliyeteuliwa kwa madhumuni hayo. (6) Bila kuathiri shartilolote la Kanuni hizi, mawasiliano na matamko kuhusu masuala ya kimahakama yatafanywa na Msajili Mkuu au afisa mwingine wa mahakama aliyeidhinishwa na Jaji Mkuu, Jaji Kiongozi na Msajili Mkuu kwa madhumuni hayo. Saa za kazi, na malipo ya kazi za muda wa ziada, nk. -(1) Ofisi za Mahakama, zitakuwa wazi kwa shughuli za umma sikuzote za wiki kuanzia saa 30 asubuhi hadi saa 30 alasiri isipokuwa siku ya Jumamosi, Jumapili na siku za sikukuu au kama itakavyoelekezwa na Mtendaji Mkuu wa Mahakama. (2) Endapo kutakuwa na majukumu ya ziada kadri itakavyojitokeza, mfanyakazi anaweza kutakiwa kufanya kazi baada ya mudawa kazi kwa malipo ya posho ya muda wa ziada kwa kiasi ambacho Tume itaelekeza. (3) Kila mfanyakazi anapaswa kutumia ipasavyo muda wa kazi unaorejewa katika kanuni ndogo ya (1). Ufanyaji kazi katika siku isiyo ya kazi - (1) Mfanyakazi anaweza kufanya kazi katika siku isiyo siku rasmi ya kazi pale tu msimamizi wake wa karibu wa kazi atakapohitaji afanye hivyo. (2) Kwa kuzingatia kanuni ndogo ya (1), fanyakazi atakayefanya kazi katika siku isiyo rasmi ya kazi atastahili kulipwa posho yakazi za muda wa ziada. Kusaini kitabu cha mahudhurio - (1) Mfanyakazi atatakiwa kusaini katika kitabu chamahudhurio nakubainisha muda aliofika kazini. (2) Hakuna mfanyakazi atakayeruhusiwa kusaini katika daftari la mahudhurio kwa niaba ya mfanyakazi mwingine. (3) Mfanyakazi atakayeshindwa kusaini daftrari la mahudhurio pasipokuwa na sababu za msingi atachukuliwa kuwa mtoro kwa siku husika na hatua za kinidhamu zinaweza kuchukuliwadhidi yake. (4) Mfanyakazi ambaye ataondoka kazini wakatiwa muda wa kazi pamoja na kutoa taarifa kwa mkuu wa idara, kitengo au mtendaji wa mahakama atatakiwa kusaini katika daftari rasmi akionyesha muda anaotoka na muda aliorejea ofisini. Beji na kitambulisho cha mahakama - (1) Kutakuwa na kitambulisho na beji ya Mahakama ambavyo mfanyakazi atatakiwa kuwa navyo na kuvitumia na ambavyo vitabaki kuwa mali ya mwajiri. (2) Kitambulisho cha kazi pamoja na beji ya Mahakama vitarejeshwa kwa mwajiri pale mfanyakazi atakapostaafu katika Utumishi wa Mahakama. (3) Upotevu wa kitambulisho au beji utatolewa taarifa na mmiliki kwa jeshi la polisi na msimamizi wake mara baada ya upotevu huo kufahamika kwa mhusika. (4) Gharama za kutengeneza tena kitambulisho na beji mpya zitatolewa na mfanyakazi husika. Funguo za ofisi -(1) Mfanyakazi anaweza kukasimiwa jukumu la kukaa na funguo za meza, kabati na milango. (2) Mfanyakazi hatakiwi kuacha funguo zikiwa zimezagaa au kuziacha katika dawati lililowazi, kabati wazi au mlango wazi. (3) Afisa aliyeidhinishwa atawajibika kutunza funguo mahali salama baada ya muda wa kazi. Likizo ya mwaka - (1) Kila mfanyakazi atakuwa na haki ya likizo ya mwaka ya siku ishirinina nane, ambayo itatolewa mara moja kila mwakakwa kuzingatia mzunguko wa likizo yake. (2) Mzunguko wa likizo utaanza tangu tarehe ya kwanza ya mfanyakazi kuajiriwa katika Utumishi wa Mahakama, na itatolewa kwa idadi ya siku ishirini na nane za mwaka kwa wafanyakaziwote. (3) Likizo itakuwa ni haki ya mfanyakazi, lakini mwajiri anaweza kuzuia likizo pale ambapo kuna majukumu ya ziada, katika mazingira hayo, mfanyakazi atastahili kulipwa mshahara wake wa mwezi badala ya likizo. (4) Mfanyakazi hatapewa likizo ya mwaka kabla ya kumaliza miezi minane tangu tarehe alipoajiriwa kwa mara ya kwanza. (5) Mfanyakazi, mara moja katika kila kipindi cha miaka miwili, atastahili malipo ya fedha taslimu zitakazokokotolewa kulingana na gharama za nauli zilizopo katika usafiri wa umma, kwake binafsi, mwenza na watoto au wategemezi wasiozidi wanne ilikumwezesha kusafiri na familia kwenda katika eneolake laasili. (6) Daraja la usafiri litakuwa ni daraja la kwanza kwa mfanyakazi katika ngazi ya madaraka, daraja la pili kwa mfanyakazi wa ngazi ya afisa na daraja la tatu kwa mfanyakazi katika ngazi ya usaidizi na masharti ya kawaida. Likizo ya uzazi -(1) Mfanyakazi wa kike atapewa likizo ya uzazi na malipo kwa idadi ya siku themanini na nne za mwaka mara moja kwa kila miaka mitatu tangukukamilika kwa tarehe ya mwisho ya likizo ya awali ya uzazi ambazo haziwezi kusogezwa mbele na haziwezi kuingilia likizo ya mwaka ya mfanyakazi kwa mwaka ambao likizo husika imechukuliwa. (2) Endapo mfanyakazi wa jinsi ya kike atakuwa amechukua likizo au sehemu ya likizo ya uzazi kutokana na ujauzito na ujauzito huo ukaharibika au ujauzito huo kutoka au mtoto aliyezaliwa akafariki katika kipindi cha miezi kumi na miwili ya mtoto kuzaliwa, mfanyakazihuyo wa kike atastahili kupewa likizo ya uzazi katika likizo ya uzazi itakayofuata pasipo kuathiri masharti yaliyowekwa katika kanuni ndogo ya (1). (3) Kwa kuzingatia masharti ya kanuni ndogo ya (1), mfanyakazi wa kike atakayejifungua watoto wawili au zaidi kwa uzazi mmoja atapewa likizo ya uzazi ya siku mia moja yenye malipo. (4) Mfanyakazi wa kike ambaye amejifungua, katika kipindi kisichozidi miezi sita baada ya likizo yake ya uzazi, atastahili kupewa ruhusa ya kuondoka ofisini saa 30 kila sikukwa ajili ya kumnyonyesha mtoto. Likizoyauzazikwa baba Mfanyakazi mwanamume atapewa likizo ya uzazi ya angalau siku tano endapo: Likizo itachukuliwa ndani ya siku saba tangu kuzaliwa kwa mtoto; na Mfanyakazi huyo ni baba wa mtoto husika. Likizo isiyo na malipo -(1) Mtendaji Mkuu wa Mahakama anaweza, baada ya kupokea idhini kutoka kwa Katibu Mkuu (Utumishi), kutoa likizo isiyo na malipo kwa mfanyakazi, endapo ataridhika kuwa ni kwa maslahi ya umma kufanya hivyo na kwamba kutolewa kwa likizo hiyo kutazingatia Waraka wa Serikali unaohusika na likizo isiyo na malipo. Kuazimwa Mfayakazi anaweza kuazimwa kwenda katika taasisi yoyote baada ya kupata idhini kutoka kwa Katibu Mkuu (Utumishi). Likizo ya kuugua au kujiuguza -(1) Baada ya kupata mapendekezo kutoka kwa madaktari wa Serikali, mwajiri anaweza kutoa likizo ya kuugua au kujiuguzakwa mfanyakazi anayeugua. (2) Likizo ya kuugua au kujiuguza itatolewa kwa masharti ya kutozidi miezi sita kwa malipo ya mshahara kamili na miezi sita kwa malipo ya nusu mshahara kwa kipindi husika chochote cha ugonjwa. (3) Endapo mfanyakazi mgonjwa hajapona ndani ya muda uo, suala la kumuondoa kazini laweza kuzingatiwa kutokana na sababu za kiafya kwa mujibu wa Kanuni hizi. (4) Utekelezaji wa kanuni ndogo ya (2) utazingatia ushauri wa kitabibu kwamba, aina mbalimbali za magonjwa zaweza kuchukua muda kutibiwa na kwamba, zipo nyaraka za Serikali, maelekezo na miongozo inayoongoza matibabu ya wagonjwa hao. (5) Endapo ugonjwa wa mfanyakazi unachukua muda mrefu kutibiwa, mwajiri ataita bodi ya kitabibu kuamua juu ya ugonjwa na hatma ya mfanyakazi. Usafiri kwa ajili ya matibabu -(1) Mfanyakazi, mwenza au mtoto anaweza kugharamiwa usafiri wa daraja stahiki la kusafiri, pale ambapo ni muhimu kwao kusafiri kutoka katika eneo lao kwa ajili ya matibabu katika hospitali ndani ya Tanzania au nje ya nchi. (2) Endapo mtoto wa mfanyakazi, angali mdogo sana au ni mgonjwa sana kiasi cha kutoweza kusafiri peke yake, kibali kitatolewa kumjumuisha mzazi mmoja au mtu mzima mwingine kwa ajili ya kumsindikiza. (3) Gharama za usafiri zitatolewa na mwajiri kwa mfanyakazi anayehitajika kuondoka katika kituo chake cha kazi, kwa ajili ya kuonana na bodi ya kitabibu au kufanyiwa vipimo vya kitabibu vinavyohusiana moja kwa moja na ajira yake. (4) Endapo ugonjwa wa mfanyakazi utalazimu kuwa na mtu wa kumsindikiza, mwajiri atawajibika kulipia harama za msindikizaji isipokuwa pale usindikizaji unafanywa na mamlaka za tiba. Posho ya kujikimu katika safari ya matibabu -(1) Mfanyakazi ambaye anahitajika kuendelea na matibabu au vipimo katika kituo kilichopo mahali tofauti na kituo chake cha kazi atapewa kiwango stahiki cha posho kukidhi mahitaji yake katika kipindi ambacho hatakuwepo hadi atakaporejea katika kituo chake cha kazi kama kwamba alikuwepo kazini. (2)Mfanyakazi pia atakuwa na stahiki ya kupewa posho ya kujikimu kutokana na safari zitakazofanywa na mwenza wake au familia kwa ajili ya matibabu. (3) Posho ya kujikimu haitatolewa iwapo mfanyakazi atakataa malazi katika Hospitali ambayo huduma hiyo inapatikana. (4)Mfanyakazi anayekusudia kudai posho ya kujikimu chini ya kanuni hii atapaswa kuwasilisha cheti kutoka katika mamlaka husika za tiba. Likizo maalum ya kutokuwepo kazini Baada ya kupata idhini kutoka kwa Mtendaji Mkuu wa Mahakama, mfanyakazi anaweza kupewa likizo ya kutokuwepo kazini kumwezesha kushughulikia masuala yake binafsi na likizo hiyo yaweza kukatwa kutoka katika likizo yake ya mwaka. Likizo ya huruma -(1) Mfanyakazi anaweza kupewa likizo ya huruma endapo atakuwa amefiwa na mwanafamilia wake wa karibu kama mwenza, baba, mama, mtoto, mzazi wa mwenza baada ya kumridhisha msimamizi wake kwamba uwepo wake binafsi ni muhimu (2) Likizo hiyo haitakatwa kutoka katika likizo yake ya mwaka na itatolewa kama ifuatavyo: Ikiwa ni kifo cha mwenza, mtoto au mzazi, siku kumi na nne; na ikiwa ni kifo cha mzazi wa mwenza, siku saba. (3) Likizo iliyorejewa chini ya kanuni ndogo ya (1) haitakuwa na stahiki za kupatiwa usafiri au posho yakujikimu. Kuhudhuria katika matukio ya kimichezo Mfanyakazi aliyechaguliwa kuwakilisha Mahakama kama mshiriki au kiongozi wa timu anayetambulika katika matukio ya kimichezo katika ngazi ya Taifa na Kimataifa anaweza kupewa likizo yenye malipo kumwezesha kushiriki katika tukio hilo la kimichezo. Kuhudhuria katika shughuli za vyama vya wafanyakazi -(1) Mfanyakazi ambaye amechaguliwa kuhudhuria mkutano, kongamano, semina au shughuli yoyote rasmi inayohusiana na vyama vya wafanyakazi anaweza kupewa likizo ya kutokuwepo kazi ni kwa ajili ya ushiriki huo. (2) Kutokuwepo kulikorejewa katika kanuni ndogo ya (1) kutachukuliwa kama usafiri kikazi na mfanyakazi husika atastahili kupata marupurupu ya kawaida ya safari na posho ya kujikimu kama ilivyo wakati akisafari kikazi. Kukatishwa kwa likizo -(1) Mwajiri atakuwa na haki ya kukatisha likizo ya mfanyakazi kama ikionekana ni muhimu kufanya hivyo na mfanyakazi ambaye likizo yake itakatishwa ataihamishia likizo hiyo katika likizo yake ya mwaka inayofuata au katika tarehe nyingine muafaka kwake. (2) Endapo mfanyakazi aliyekatishiwa likizo yake hana sifa ya kupatiwa usaidizi wa gharama za usafiri kutoka katika likizo ambayo amekatishiwa, mwajiri atapaswa kumrejeshea mfanyakazi gharama halisi zilizoingiwa na mfanyakazi huyo. Kurejea kutoka likizo Mfanyakazi ambaye amekwishaidhinishiwa likizo yake hatarejea katika majukumu ya kikazi kabla ya kumaliza likizo yake, isipokuwa kama amepata ruhusa kutoka kwa mwajiri. Likizo kabla ya kustaafu Mfanyakazi atapewa likizo ya siku ishirini na nane kabla ya kustaafu, ambayo itapaswa kuchukuliwa ndani ya miezi sita kabla ya tarehe ya kustaafu. Nyongeza ya mshahara -(1) Nyongeza za mishahara zitatolewa kwa mfanyakazi kwa viwango vya nyongeza ya mishahara iwapo mfanyakazi huyo atatimiza masharti husika kwa mwenendo na utendaji. (2)Nyongezaza mishahara zinaweza kusitishwa au kusimamishwa kwa watu ambao kutokana na sababu za utendaji usiokidhi, mienendo isiyoridhisha, utendaji kazi duni, sababu za kinidhamu au kushindwa kufaulu majaribio yaliyowekwa au mitihani iliyowekwa. (3)Mfanyakazi ambaye ameathiriwa na utekelezaji wa kanuni ndogo ya (2) atapaswa kujulishwa kwa maandishi. Tarehe na kipindi cha nyongeza ya mshahara -(1) Nyongeza ya mshahara itatolewa kila mwaka kwa mfanyakazi hadi kiwango cha juu cha nyongeza kitakapofikiwa, isipokuwa kama itakuwa imeshauriwa kwa maandishi kuwa, nyongeza isimamishwe, isitishwe au iahirishwe. (2) Kiwango cha nyongeza ya mshahara kwa malengo ya kanuni ndogo ya (1) kitahesabiwa kutoka siku ya kwanza ya ajira ya kwanza na endapo, siku ya ajira ya kwanza ilikuwa siku ya kwanza ya mwezi, kiwango cha nyongeza kitahesabiwa kutoka tarehe hiyo. Wakati wa kutambuliwa nyongeza ya mshahara Endapo mfanyakazi ameajiriwa mwanzoni mwa mwezi, lakini ajira yake inaweza tu kuanzia tarehe inayofuata katika mwezi huo kutokana na kuangukia siku ya mapumziko katika siku iliyotangulia, kiwango cha nyongeza kinaweza, kwa madhumuni ya kanuni hii kuhesabiwa kutoka siku ya kwanza ya mwezi. Vigezo vya kumtathmini mfanyakazi kwa ajili ya nyongeza ya mshahara Nyongeza ya mshahara kwa mwaka itapaswa kutolewa kwa mfanyakazi pale ambapo masharti yametimizwa kama yalivyoanishwa katika kanuni ya 34(4). Kuzuia ongezeko la mshahara kutokana na utendaji usioridhisha -(1) Bila kuathiri masharti ya kanuni nyingine katika Sehemu hii, pale mamlaka ya kinidhamu inaporidhika kwamba nyongeza ya mshahara ya mfanyakazi inapaswa kuzuiliwa kutokana na sababu– za utendaji usioridhisha ambao hauhusiani na utovu wa nidhamu; au kwamba mfanyakazi ameshindwa kufaulu mtihani wowote, ufaulu ambao ni kigezo cha awali kwa ajili ya ongezeko la mshahara. (2) Endapo kwa sababu yoyote ile, imeamuliwa kuzuia, kuahirisha au kusimamisha ngezeko la mshahara kwa mfanyakazi, mfanyakazi atashauriwa kwa maandishi kuhusiana na uamuzi huo, akielezwa muda ambao nyongeza hiyo itazuiwa, itaahirishwa au itasimamishwa. (3) Endapo mamlaka ya nidhamu imeridhika kwamba nyongeza ya mshahara iliyokuwa imezuiliwa chini ya kanuni ndogo ya(1) inapaswa kurejeshwa, mamlaka hiyo itamjulisha mfanyakazi husika kwamba nyongeza yake ya mshahara itaendelea kuanzia tarehe itayokuwa imebainishwa. (4)Endapo nyongeza ya mshahara itarejeshwa chini ya kanuni ndogo ya(3), nyongeza nyingine za baadaye zinazoweza kutolewa kwa mfanyakazi zitapaswa, kwa kuzingatia hatua nyingine ambazo zinaweza kuchukuliwa chini ya sehemu hii, kuanzia siku ya kawaida ya ongezeko. Kusitishwa kwa nyongeza ya mshahara -(1) Bila kuathiri matakwamengine katika sehemu hii, mamlaka ya nidhamu inaweza, kwa mujibu wa Kanun hizi, kusimamisha malipo ya nyongeza ya mshahara ambayo yanapaswa kulipwa kwa mfanyakazi. (2) Endapo nyongeza ya mshahara, ambayo imesitishwa chini ya kanuni hii, haitaendelea kuzuiliwa, itarejeshwa kuanzia siku ambayo ingekuwa imetolewa kama isingekuwa imesitishwa. Posho naStahili Posho ya kujikimu -(1) Malipo ya posho ya kujikimu kwa mfanyakazi anayesafiri kikazi yatakuwa kama ifuatavyo: mfanyakazi anayesafiri kikazi ndani ya Tanzania atastahili malipo ya posho ya kila siku kwa viwango vya ndani ya nchi kwa kila siku atakayokuwa nje ya kituo chake cha kazi kwa mujibu wa viwango vitakavyoamuliwa naTume; mfanyakazi atastahili posho ya safari kwa kiwango cha asilimia hamsini ya posho ya kujikimu pale ambapo umbali wa safari unafikia muda wa saa sita au zaidi; mfanyakazi atakayesafiri kikazi nje ya nchi atastahili kupata posho ya kujikimu nje ya nchi kwa kila siku atakayokuwa nje ya Tanzania kwa mujibu wa viwango stahiki kama vitakavyoamuliwa naTume; na endapo gharama za kujikimu kwa mfanyakazi anayesafiri kikazi nchi za nje zote zinagharamiwa na Serikali ya Tanzania, mfanyakazi husika atastahili: ziada ya asilimia ishirini ya kiwango kilichoidhinishwa cha posho ya kujikimu kugharamia gharama za matumizi madogo madogo; (ii) endapo kiwango cha posho ya kujikimu kilicholipwa na Serikali nyingine au mfadhili kipo chini ya kiwango kilicholipwa na mwajiri, mwajiri atapaswa kulipa tofauti ya kiwango hicho. (2) Mfanyakazi atakayesafiri kikazi ndani ya Tanzania atastahili malipo ya posho ya kujikimu na usafiri kwa kila siku kwa mujibu wa viwango vinavyotumika au gharama halisi ya malazi alizotumia kwa ajili ya malazi kwa mujibu wa stahiki yake. (3) Masharti ya kanuni ndogo ya (1) na (2) ya kanuni hii kuhusiana na malipo ya posho ya safari na kujikimu kwa kila siku pia ya tatumika kwa mjumbe wa Tume wakati akisafiri kutekeleza majukumu yaTume au kuhudhuria vikaovyaTume. Posho ya kujikimu wakati wa kuajiriwa Mfanyakazi wakati anapoajiriwa kwa mara ya kwanza atalipwa posho ya kila siku kwa viwango vya ndani ya nchi kwa kipindi kisichozidi siku saba kwa ajili yake, mwenza, na watoto wasiozidi wanne na zaidi ya hapo atalipwa kwa siku atakazopaswa kusafiri kutoka eneo alipokuwa wakati akiajiriwa hadi kituo chake cha kazi. Stahiki ya gharama za usafiri wakati wa kuajiriwa Mamlaka ya ajira itapaswa, kwa ajili ya malipo kwa mfanyakazi wakati akiajiriwa kwa mara ya kwanza, kuongozwa na anwani iliyotumiwa na mfanyakazi wakati wa kuajiriwa. Posho ya mafuta -(1) Mtendaji Mkuu wa Mahakama anaweza kutoa mafuta au posho ya mafuta kwa mfanyakazi wa daraja la utendaji ambaye anatumia gari lake binafsi kwa majukumu ya kikazi kwa kiasi na kiwango kama itakavyoamuliwa naTume. (2) Endapo majukumu mengine yoyote ya kikazi ya mfanyakazi yatalazimu kutumia gari lake binafsi, Mtendaji Mkuu wa Mahakama anaweza kutumia busara na mamlaka yake kama afisa masuuli kumpatia mfanyakazi huyo mafuta au posho ya mafuta. Posho ya kikao -(1) Posho za vikao zitalipwa: kwa wajumbe wa Baraza la Wafanyakazi kwa viwango vitakavyoamuliwa naTume; kwa wajumbe wa vikao vya Kamati vya kisheria, bodi, n.k; na kama itakavyoamuliwa naTume. Honoraria Mfanyakazi ambaye ametoa mchango maalum uliowezesha kuboresha hali ya uchumi au kuongeza ufanisi au kuongeza sifa katika Utumishi wa Mahakama anaweza kulipwa honoraria kwa kiwango ambacho Mtendaji Mkuu wa Mahakama ataona kinafaa na kinastahili kulingana na mazingira husika. Posho ya mavazi Mfanyakazi ambaye anatakiwa kusafiri kikazi, ziara za masomo, makongamano au kozi za mafunzo nje ya Tanzania ataweza kulipwa posho ya mavazi, kwa kiwango kitakachoamuliwa naTume, mara moja kila baada ya miaka miwili ili kumwezesha mfanyakazi huyo kununua mavazi yanayotakiwa. Posho ya makazi Mfanyakazi katika ngazi ya uongozi au mfanyakazi mwingine yeyote aliyeidhinishwa naTume, atastahili posho ya makazi kama ilivyoainishwa katika Nyaraka za Serikali zilizotolewa kwa madhumuni hayo. Posho ya samani Maafisa wote wa ngazi ya madaraka watastahili posho ya samani kama ilivyoainishwa katika Nyaraka za Serikali zilizotolewa kwa madhumuni hayo. Sare/mavazi -(1) Mfanyakazi anayepaswa kupewa sare au kulipwa posho kwa ajili ya sare anaweza kupewa sare au kulipwa posho kwa ajili ya sare kwa kiwango kitakachoamuliwa naTume. (2) Bila kuathiri kanuni ndogo ya (1), mfanyakazi ambaye hastahili lakini ambaye majukumu yake ya kikazi yanamlazimu kutekeleza majukumu maalum atapaswa kupewa sare stahiki au mavazi maalum au malipo ya posho. Usaidizi kwa ajili ya mawasiliano Mtendaji Mkuu wa Mahakama atatumia mamlaka yake kumpatia mfanyakazi yeyote muda wa maongezi au posho kwa ajili ya simu ya kiganjani, kama atakavyoona inafaa. Posho ya stahiki ya kiongozi Mwajiri atawajibika kulipa posho ya stahiki ya kiongozi kwa mfanyakazi anayestahili. Posho yakukaimu -(1) Malipo ya posho ya kukaimu yatawahusu tu maafisa wanaotakiwa kukaimu katika nafasi za uongozi katikaUtumishi wa Mahakama. (2) Endapo mfanyakazi atatakiwa kukaimu katika nafasi hiyo, anaweza kupewa posho ya kukaimu katika kiwango cha tofauti baina ya kiwango chake cha mshahara na kiwango cha chini cha mshahara wa ile nafasi anayoikaimu. (3)Nafasi zote za kukaimu, isipokuwa kwa zile ambazo hazizidi siku thelathini, zitahitaji kwanza idhini ya mamlaka ya uteuzi husika. (4) Posho ya kukaimu itaanza kulipwa kuanzia tarehe ambayo afisa husika anaanza kutekeleza majukumu ya kukaimu hadi siku kabla ya kukabidhi rasmi majukumu hayo, isipokuwa, kipindi hicho hakitazidi miezi sita. (5)Endapo kipindi cha kukaimu kinazidi miezi sita, idhini ya kuongezewa muda kutoka kwa mamlaka husika ya uteuzi itaombwa ikiambatishwa na sababu za kuongezewa muda huo. (6) Posho ya kukaimu italipwa kwa afisa atakayekaimu kwa kipindi cha siku thelathini au zaidi. (7)Posho ya kukaimu haitalipwa endapo: kipindi cha kukaimu hakifiki siku thelathini mfululizo; endapo malipo ya kujikimu yanalingana au yanazidi kiwango cha chini cha mshahara kilichowekwa katika ofisi ambayo anaikaimu; kama nafasi hiyo siyo ya ngazi ya madaraka; na kama afisa anayekaimu siyo afisa mwandamizi. Uchaguzi wa mfanyakazi kwa ajili ya kukaimu -(1) Mfanyakazi hataweza kuchaguliwa kwa ajili ya kukaimu isipokuwa kama imekusudiwa kwamba mfanyakazi huyo atatekeleza kazi zote na kuwa atatekeleza majukumu yote ya ziada katika ofisi ambayo anazo sifa stahiki za kuyatekeleza. (2) Kwa madhumuni ya masharti ya kanuni ndogo ya (1), Mtendaji Mkuu wa Mahakama, Msajili Mkuu, Msajili wa Mahakama ya Rufani, Msajili wa Mahakama Kuu, ManaibuWasajili, Watendaji wa Mahakama, Wakuu wa Idara na Vitengo watahakikisha wanakuwa na wafanyakazi wenye uwezo na wanaoaminika wanaoweza kukaimu wanapokuwa hawapo, kwa kutoa muongozo sahihi kwa maafisa wanaofanya kazi chini yao. Viwango vya malipo ya safari na marupurupu mengine wakati wa kukaimu Endapo mfanyakazi ambaye ameidhinishwa kukaimu nafasi anayostahili kupewa, wakati akikaimu, atapewa marupurupu yanayoambatana na nafasi hiyo anayoikaimu, kutegemeana na kima au kiwango cha mshahara, kwa mujibu wa kima au kiwango hicho kinachotumika katika mshahara wa nafasi hiyo anayoikaimu. Ujazaji wa muda wa nafasi wazi -(1) Endapo kutakuwa na umuhimu kwa nafasi iliyowazi kwa muda kupaswa kujazwa wakati mfanyakazi anayeshikilia nafasi hiyo kwa sababu zozote hayupo, mfanyakazi mwingine anayemfuata katika tange mfanyakazi anayeshikilia nafasi hiyo anaweza, kwa kuzingatia mapendekezo ya maandishi ya Mtendaji Mkuu wa Mahakama, Msajili Mkuu, Watendaji wa Mahakama, Wakuu wa Idara au Vitengo, atateuliwa naTumekukaimu nafasi hiyo na kutekeleza kikamilifu kazi na majukumu katika muda utakaobainishwa. (2)Katika kipindi ambacho mfanyakazi ameteuliwa kukaimu nafasi hiyo atajulishwa kwa maandishi na bayana katika barua yake ya uteuzi. Baraza la wafanyakazi Sura ya105 -(1) Kutaendelea kuwa na Baraza la Wafanyakazi ambalo litatekeleza majukumu yake kwa mujibu wa kanuni na desturi zinazotumika, kwa mujibu wa Sheria ya Majadiliano katika Utumishi wa Umma. (2) Ushiriki wa mfanyakazi katika kujadili na kufanya maamuzi yanayohusiana na ustawi wao kazini utakuwa chini ya Baraza la Wafanyakazi na chombo cha majadiliano kilichoundwa chini ya Sheria ya Majadiliano katika Utumishi wa Umma. Uhamisho -(1) Kwa madhumuni ya kuboresha utendaji katika Utumishi wa Mahakama, mfanyakazi anaweza, kuhamishwa kutoka kituo kimoja cha kazi kwenda kituo kingine. (2) Mfanyakazi atapaswa kukubali amri ya uhamisho mara itakapotolewa na kama atashindwa kufanya hivyo bila maelezo yanayoridhisha na yanayokubalika atachukuliwa hatua kali za kinidhamu ambazo zinaweza kujumuisha kusitishwa ajira yake kwa mujibu wa sheria. (3) Mzunguko au uhamisho wa wafanyakazi ndani Utumishi wa Mahakama kutoka kituo kimoja kwenda kingine ambao hauhusishi kupandishwa au kushushwa cheo waweza kufanywa ili kumpa mfanyakazi uwanda mpana wa uzoefu kazini au katika kufikia mahitaji ya ikama. (4)Endapo mfanyakazi atahamishwa kutoka kutoka kituo kimoja cha kazi kwenda kituo kingine atastahili: usafiri kwa ajili yake, mwenza na watoto wasiozidi wanne pamoja na mali zake; posho ya usumbufu; na posho ya kujikimu kwa siku kumi na nne kwa mujibu wa daraja la mfanyakazi, mwenza na watoto kwa siku watakazotumia katika safari wakati wa kuhama kutoka kituo kimoja cha kazi kwenda kituo kingine ndani au nje ya Tanzania. (5)Mfanyakazi ambaye amehamishwa kutokana na maombi yake binafsi hatapewa posho ya kujikimu; isipokuwa: pale ambapo mfanyakazi amefanya kazi katika kituo kimoja mfululizo kwa miaka mitano au zaidi; au mfanyakazi amehamishwa kama maandalizi ya kustaafu na amekuwa akifanya kazi mbali kutoka mkoa wake kwa kipindi cha miaka kumi mfululizo au zaidi: Isipokuwa, Mtendaji Mkuu wa Mahakama, kwa mamlaka yake, ataamua kulipa posho hiyo. Ukomo wa madai Madai yoyote ya mfanyakazi yanayohusu stahiki zilizoainishwa chini ya Kanuni hizi, zilizotolewa kwa zaidi ya miezi kumi na mbili baada ya haki ya kushtaki kuanza, yatachukuliwa kuwa nje ya muda, isipokuwa pale ambapo Katibu Mkuu (Utumishi) ameridhika kuwa mazingira maalum yamezuia kuwasilishwa kwa madai katika tarehe ya mapema. Fidia, Kifo na Gharama za Mazishi Fidia ya kuumia kazini -(1) Endapo mfanyakazi akiumia kutokana na ajali aliyoipata katika utekelezaji wa kazi zake, ni lazima atoe taarifa mara moja kwa daktari aliyeidhinishwa wa karibu, isipokuwa kama atashindwa kufanya hivyo kutokana na majeraha aliyokuwa nayo. (2) Baada ya kumchunguza mfanyakazi aliyeumia, daktari aliyeidhinishwa wa serikali, katika kipindi kisichozidi saa arobaini na nane, atatoa taarifa ya kina kuhusiana na kuumia kwa mfanyakazi huyo kwa Mtendaji wa Mahakama wa eneo husika ambaye ataiwasilisha kwa Mtendaji Mkuu wa Mahakama haraka iwezekanavyo. (3) Baada ya kupokea taarifa ya kitabibu kutoka kwa daktari aliyeidhinishwa au mfanyakazi aliyeumia, mwajiri atahoji mazingira ya ajali, na kama ataridhika kwamba kuumia kulitokana na kutekeleza kweli kazi zake atatoa taarifa kwa Mtendaji Mkuu wa Mahakama kwa hatua zaidi. (4) Endapo, baada ya uchunguzi mwajiri ana mashaka, haraka iwezekanavyo ataitaka bodi ya kitabibu kukaa na kufikiria suala hilo na kutoa taarifa ya matokeo katika yafuatayo: kama ajali ilitokea akitekeleza majukumu yake au la; na kama ajali ilitokea kwa sababu ya uzembe wa mfanyakazi aliyeumia au la. (5) Baada ya maandalizi ya taarifa kukamilika, bodi ya kitabibu itawasilisha taarifa kwa Katibu Mkuu (Utumishi). Sura ya 263 (6) Endapo mfanyakazi amefariki kwa ajali au maradhi yaliyotokana na utekelezaji wa kazi zake au ajira, fidia kwa aina hiyo ya kifo itashughulikiwa kwa mujibu wa taratibu zilizotolewa chini ya Sheria ya Fidia kwa Wafanyakazi. Sura ya 263 (7) Haki ya mfanyakazi kufidiwa ambayo inajumuisha ulinzi, madai, uamuzi wa kiwango cha fidia atakacholipwa, gharama ndogondogo za msaada wa kimatibabu na mafao ya urejeshaji wa afya, yatafanyiwa kazi kwa mujibu wa taratibu zilizoainishwa katika Sheria ya Fidia kwa Wafanyakazi. (8) Bila kujali masharti ya kanuni ndogo ya (7) ya kanuni hii, mfanyakazi atakuwa na wajibu wa kujikinga mwili au na majanga yatokanayo na kazi. Kifo cha Mfanyakazi au mwenza nje ya nchi -(1) Itakuwa ni wajibu wa mamlaka ya ajira kusafirisha mwili wa mfanyakazi aliyefariki nje ya nchi akiwa kazini, ziara au mafunzo, au mwili wa mwenza wake au mtoto ambaye aliruhusiwa kusafiri naye katika ziara au mafunzo nje ya nchi. (2) Jukumu la mamlaka ya ajira litaongezwa na kujumuisha: kuandaa mwili wa marehemu; kununua jeneza la bei nafuu au sanduku ikijumuisha dawa ya kuhifadhia maiti na jeneza la mbao, kama inavyoelekezwa na kanuni za shirika la ndege; kusafirisha mwili wa marehemu kutoka mahali alipofia kwenda sehemu za kuzika; na kulipa gharama za mochwari na msaada wa kiasi cha fedha ambacho kitakidhi gharama za msiba, kama itaavyoamuliwa na Tume mara kwa mara. Kifo cha mfanyakazi ndani ya Tanzania Endapo mfanyakazi atafariki ndani ya Tanzania akiwa kwenye Utumishi wa Mahakama, mwajiri ana wajibu wa: kuandaa mwili wa marehemu; kulipa gharama za mochwari; kugharamia jeneza au sanduku; kusafirisha mwili wa marehemu kutoka sehemu aliyofia kwenda sehemu ya maziko; msaada wa kiasi cha fedha kinachokidhi gharama za mazishi, kama itakavyoamuliwa na Tume mara kwa mara; na kutoa tangazo la kifo kwenye tovuti. Kifo na gharama za mazishi -(1) Bila kuathiri masharti ya kanuni ya 148 na 149, mara kifo cha mfanyakazi kinapotokea au mwenza wa mfanyakazi au mtoto, mamlaka ya ajira itagharamia mazishi kama ifuatavyo: itatoa jeneza stahiki; itaandaa kaburi stahiki; gharama za sanda au nguo za kuzikia mwili wa marehemu; shada la maua; kuandaa na kuhifadhi mwili wa marehemu; kusafirisha mwili wa marehemu na ndugu wa karibu kutoka mahali alipofia mpakasehemu yao ya asili ya marehemu au mahali pengine atakapozikwa ndani ya Tanzania, kama ilivyoamuliwa na marehemu, ndugu zake au mwakilishi wake rasmi kwa njia ya reli, barabara, anga au njia nyingine itakavyoonekana inafaa kutegemeana na mazingira. (2) Mtendaji Mkuu wa Mahakama anaweza kuweka utaratibu wa kusaidia kwa kutoa kiasi cha gharama za mazishi atakachoona kinafaa. Mafunzo na Maendeleo ya Wafanyakazi Mafunzo na maendeleo ya wafanyakazi -(1) Mwajiri ataandaa mipango ya mafunzo na maendeleo ya wafanyakazi. (2) Katika kutekeleza jukumu lililotolewa chini ya kanuni ndogo ya (1), mwajiri anaweza akaomba msaada kutoka kwa Utumishi wa Umma, wafadhili au wadau wa maendeleo, kwa kuzingatia maelekezo ambayo yanaweza kutolewa mara kwa mara na Serikali. (3) Mwajiri atazingatia maelezo ya kazi, uhakiki wa wafanyakazi, utabiri wa mpango wa rasilimaliwatu na matokeo ya upimaji utendaji, kutengeneza mpango wa uendeshaji wa maendeleo ya wafanyakazi. (4) Maendeleo ya wafanyakazi kwa madhumuni ya kanuni hii yatalenga kumwendeleza mfanyakazi mmoja mmoja katika ujuzi unaohitajika kwa utendaji wao wa sasa au kazi za mbeleni. (5) Mtendaji Mkuu wa Mahakama atatoa fedha za kutosha kwenye bajeti ya mwaka kwa ajili mipango ya mafunzo. (6) Kamati ya Mafunzo itatoa masharti na vigezo kwa wafanyakazi katika kuhudhuria kozi mbalimbali, na Idara ya Utawala na Rasilimaliwatu itasimamia na kuratibu mafunzo ya wafanyakazi wote. Kamati ya Mafunzo Kutakuwa na Kamati ya Mafunzo ambayo itashughulika na masuala yanayohusiana na matumizi ya fursa za mafunzo kwa wafanyakazi ndani ya Utumishi wa Mahakama. Wajumbe wa Kamati ya Mafunzo -(1) Kamati itaundwa na: Msajili Mkuu ambaye atakuwa Mwenyekiti; Mkurugenzi wa Utawala na Usimamizi wa Rasilimaliwatu atakuwa katibu; Wakuu wa Idara na Vitengo watano; na Mwenyekiti wa tawi la chama cha wafanyakazi. (2) Wajumbe wa Kamati ya Mafunzo chini ya kanuni ndogo ya (1)(c) watateuliwa na Mtendaji Mkuu wa Mahakama. Kazi na vikao ya Kamati ya Mafunzo -(1) Kazi za Kamati ya Mafunzo zitakuwa ni; kuhakikisha kwamba Sera ya Mafunzo ya Mahakama inatekelezwa sambamba na Sera ya Taifa ya Mafunzo; kutathmini maendeleo na utekelezaji wa sera ya maendeleo ya watumishi na mafunzo na kushauri uongozi ipasavyo; na kuhakikisha kwamba, mafunzo yanayotolewa kwa wafanyakazi yanahusiana na kazi zao na taasisi. (2) Katika kutekeleza majukumu, Kamati ya Mafunzo itafanya vikao kuazimia masuala na kuwasilisha taarifa zake kwa Mtendaji Mkuu wa Mahakama ambaye ataiwasilisha kwenye uongozi kwa hatua zaidi. (3) Katibu wa Kamati anawajibika kutayarisha agenda na kuitisha vikao vya Kamati. (4) Robo tatu ya wajumbe wa Kamati itatimiza akidi ya kufanyika kwa kikao cha Kamati. Muda wa Kamati ya Mafunzo Mwenyekiti na wajumbe wa Kamati, isipokuwa Mwenyekiti wa tawi la chama cha wafanyakazi, watateuliwa kwa kipindi cha miaka mitatu na wanaweza kuteuliwa kwa kipindi kingine. Aina za mafunzo Wafanyakazi watapata mafunzo yafuatayo: mafunzo elekezi ambayo yatakuwa mafunzo ya awali kwa waajiriwa wapya au wafanyakazi walioteuliwa ambayo yataendeshwa na afisa mwenye wajibu wa kutoa mafunzo kwa kushauriana na Mkuu wa Idara, Vitengo na Sehemu; mafunzo kazini yatakuwa mafunzo yanayotolewa ili kumwezesha mfanyakazi mdogo au asiye na ujuzi kujifunza namna kazi zinavyotekelezwa kutoka kwa wafanyakazi waandamizi au wenye ujuzi na ambayo yatatolewa na Ofisi katika Idara zote kwa wafanyakazi wa zamani na wapya kutegemeana na aina ya kazi; mafunzo ya ndani yatabuniwa na kutekelezwa ili kukidhi mahitaji maalum ya mwajiri na yatatolewa kwa wafanyakazi wote kadri fursa na mahitaji yatakavyojitokeza kwa lengo la kutoa suluhisho la matatizo maalum na afisa anayeshughulika na mafunzo kwa kushauriana na wakuu wa idara, wataweka malengo ya mafunzo na kuamua juu ya utaratibu wa kuendesha mafunzo hayo; na mafunzo ya kawaida ya chuoni yanayojitokeza wakati elimu na ujuzi mahususi yanahitaji kwa kazi maalum, yatatolewa kwa wafanyakazi kwa lengo la kuongeza kiwango cha taaluma na weledi na yatakuwa: kwa kozi ya muda mfupi, yatakayotolewa kwa kipindi cha chini ya miezi tisa; na (ii) kwa kozi ndefu, yatakayotolewa kwa kipindi cha miezi tisa na kuendelea. Programu za mafunzo -(1) Kila mtendaji wa mahakama, Mkuu wa Idara, Kitengo na Sehemu, kwa kushirikiana na afisa mwenye dhamana ya mafunzo ataratibu na kupendekeza majina ya washiriki wa semina, makongamano na warsha. (2) Programu za kubadilishana uzoefu zitafanyika kwa mfumo wa kutembelea safari za mafunzo na kushirikishwa ili kuwezesha wafanyakazi kusoma na kupata elimu ya vitendo na uzoefu. (3) Kwa madhumuni ya mafunzo, vigezo vifuatavyo vitatumika: mipango ya mafunzo na mpango wa uendelezaji wa wafanyakazi ulenge kuongeza elimu na kupata ujuzi mpya; kuimarisha maendeleo ya fani; kupata ujuzi mpya kwa mahitaji yanayojitokeza; na muda wa chini kutumikia mfanyakazi ili kufikiriwa kwa mafunzo ya muda mrefu utakuwa miaka mitatu tangu tarehe ya uteuzi au muda wa chini wa miaka mitatu tangu aende mafunzo ya mwisho, vinginevyo ielezwe na kutolewa chini ya matakwa ya kisheria au kitaaluma. Mkataba wa mafunzo -(1) Mfanyakazi anayehudhuria mafunzo ya muda mfupi au mrefu na gharama zote au sehemu zinalipwa na Mahakama na amepata likizo ya malipo atatakiwa kusaini mkataba wa dhamana kabla ya kwenda mafunzo hayo. (2) Kwa kuzingatia kanuni ndogo ya (1), kwa mafunzo ya muda mfupi, Mtendaji Mkuu wa Mahakama ataamua endapo asaini mkataba au la, kwa kuzingatia gharama na umuhimu wa mafunzo hayo. (3) Baada ya kuhitimu mafunzo, mfanyakazi atahudumu kwa kipindi kisichopungua miaka mitatu ili afikiriwe kwa uhamisho kutoka kituo chake cha kazi au katika Utumishi wa Mahakama, isipokuwa sharti hili halitatumika kama zuio kwa mfanyakazi huyo kuhamishwa kwa maslahi ya umma. (4) Endapo mfanyakazi anakusudia kuacha kazi kabla ya muda wa mkataba kuisha, mfanyakazi atatakiwa kurejesha kwa Mahakama gharama zote za mafunzo na malipo aliyopokea wakati wa mafunzo. Gharama za mafunzo -(1) Utumishi wa Mahakama unaweza, kwa madhumuni ya kutoa mafunzo kwa mfanyakazi wake, kutegemea fursa za ufadhili wa ndani na nje. (2) Bila kuathiri kanuni ndogo ya (1) mfanyakazi anayeweza kwenda masomoni kwa kujigharamia mwenyewe kama kazi zake hazitaathirika kwa kutokuwepo kwake, na atalipwa mshahara wake, ili mradi: ameruhusiwa rasmi kuhudhuria mafunzo hayo; ni mafunzo yaliyopo kwenye mpango wa mafunzo ya mwajiri; na ameingia mkataba au dhamana ya kubaki kwenye utumishi baada ya kuhitimu mafunzo. (3) Endapo elimu aliyopata mfanyakazi kwa kujigharamia mwenyewe mafunzo, yanafaida kwa Utumishi wa Mahakama, mwajiri anaweza kumfikiria kumfidia gharama alizotumia kupata elimu husika mfanyakazi huyo. (4) Mfanyakazi anayehudhuria mafunzo atatakiwa: kufuatilia mafunzo kwa makini; kuhitimu mafunzo ndani ya muda muhimu wa chini; kuripoti kazini mara baada ya kuhitimu mafunzo; kuwasilisha taarifa ya maendeleo ya mafunzo mara kwa mara; kuzingatia mahitaji ya makubaliano; na kuripoti kwa mwajiri wakati wa likizo. (5) Mfanyakazi atatakiwa kuwasilisha cheti ndani ya miezi sita baada ya kuhitimu mafunzo. (6) Kwa madhumuni ya kanuni hii, msamiati “gharama” una maana ya gharama za moja kwa moja za mafunzo au mshahara uliolipwa wakati wa mafunzo. Zawadi -(1) Iwapo mfanyakazi atahitimu masomo kwa mafanikio, anaweza kupewa barua ya kumpongeza, nyongeza ya mshahara au kupandishwa cheo kwa mujibu wa muundo wa maendeleo ya Utumishi wa Mahakama. (2) Endapo mfanyakazi hakufanikiwa kwenye mafunzo yake au ameshindwa mitihani kwenye mafunzo yake atafikiriwa mwisho kupewa fursa ya mafunzo mengine baada ya wafanyakazi wengine wanaostahili wamefikiriwa kwanza na kupewa fursa. Mshahara wakati wa Mafunzo Mfanyakazi anayehudhuria mafunzo yoyote rasmi ambayo yapo kwenye mpango wa mafunzo au yanahusiana na majukumu yake atakuwa katika likizo ya malipo kwa kipindi chote cha mafunzo na tarehe zake za nyongeza ya mshahara na kupandishwa cheo hazitaathirika. Posho ya mafunzo -(1) Ada ya mafunzo kwa mafunzo yaliyoidhinishwa ya mfanyakazi italipwa na mwajiri kama ilivyoainishwa katika orodha ya ada ya taasisi ya elimu husika. (2) Mafunzo na posho nyingine zitalipwa kwa mfanyakazi anayehudhuria mafunzo rasmi ya taasisi ya elimu kwa viwango vinavyotumika na kama zitakavyo amuliwa mara kwa mara. Mafunzo baada ya muda wa kazi -(1) Mtendaji Mkuu wa Mahakama anaweza kumruhusu mfanyakazi kuhudhuria mafunzo nje ya muda wa kazi ndani ya Tanzania. (2) Kwa kuzingatia kanuni ndogo ya (1), iwapo masomo ya jioni hayapatikani kwa aina hiyo ya mafunzo, mfanyakazi anaweza kuruhusiwa, bila kupoteza malipo, kumwezesha ahudhurie darasani wakati wa masaa ya kazi pale inapohitajika. Huduma za Matibabu na Usalama wa Afya Mahali pa Kazi Huduma za matibabu Sura ya 395 -(1) Mfanyakazi anayehudumu kwa masharti ya kudumu na pensheni au kwa mkataba, mwenza wake na watoto au wategemezi wasiozidi wanne, wanahaki ya kupata matibabu chini ya Sheria ya Mfuko wa Taifa wa Bima ya Afya. (2) Bila kujali masharti ya kanuni ndogo ya (1), mfanyakazi anapaswa kuchukua tahadhari zote kwa kufuata taratibu za afya za kisasa zinazotumika ili kulinda afya yake ipasavyo. (3) Taarifa za kitabibu za mfanyakazi, vyeti, maelezo na taarifa za afya yake, zitakuwa ni siri. Wajibu wa mwajiri kulinda afya za wafanyakazi Mwajiri atachukua tahadhari stahiki kuhakikisha kwamba viwango vya usalama vinazingatiwa ili kuepuka kusababisha athari za afya kazini zisizo za lazima. Hatua za kiusalama Itakuwa wajibu wa mfanyakazi kuhakikisha kwamba, umeme na vifaa vya umeme, vichemsha maji au vifaa vingine vyovyote vya aina hiyo vinazimwa na kuhakikisha madirisha na milango imefungwa wakati anatoka ofisini. Tahadhari ya kujikinga na moto -(1) Vifaa vyote vinavyoshika moto na kutu vitatunzwa na kuhifadhiwa vizuri. (2) Mkuu wa Idara, Mtendaji wa Mahakama na Wakuu wa Vitengo watachukua tahadhari stahiki kuhakikisha kwamba viwango vya usalama kazini vimezingatiwa ili kuepuka majanga yasiyo ya lazima. (3) Watendaji wa Mahakama, Wakuu wa Idara na Vitengo watahakikisha kwamba watumishi wanafahamu mahali na wanaweza kutumia vifaa vya kuzimia moto vilivowekwa kwenye majengo ya ofisi. Stahili ya Daraja Wakati wa Kusafiri Kikazi Nje ya Nchi Stahili ya daraja la kusafiri nje ya Tanzania -(1) Mfanyakazi mwenye nafasi ya Mkurugenzi Msaidizi na kuendelea anaposafiri nje kikazi, atakuwa na stahili ya tiketi ya ndege kwa daraja la biashara. (2) Bila kujali ujumla wa kanuni ndogo ya (1) stahili za Mkurugenzi Msaidizi zitatumika wakati wa safari ya zaidi ya masaa kumi kufika mwisho wa safari (3) Wafanyakazi wengine mbali ya waliotajwa chini ya kanuni ndogo ya (1) watakuwa na stahili ya kusafiri kwa daraja la uchumi. (4) Masharti ya kanuni hii yatatumika kwa kuzingatia marekebisho madogo muhimu katika kanuni ya 109, kuhusiana na mfanyakazi aliyeteuliwa kukaimu nafasi iliyowazi chini ya mfumo wa majaribio wa kupandisha cheo. Magari Matumizi ya magari -(1) Kila dereva wa Utumishi wa Mahakama atalazimika, kila asubuhi au kabla ya kuanza na baada ya kumaliza safari, kuwasilisha kitabu cha taarifa za matumizi ya gari kwa afisa husika kwa ajili ya kuidhinisha na kumbukumbu. (2) Bila kuathiri kanuni ndogo ya (1) gari la Mahakama litafanyiwa matengenezo katika karakana iliyoidhinishwa wakati wa kufanyiwa matengenezo ukifika. (3) Ajali au wizi wowote unaohusisha gari la Mahakama utatolewa taarifa kwa afisa anayehusika na polisi. (4) Gari la Mahakama litaegeshwa katika eneo lililotengwa, kuidhinishwa na salama, na ikiwezekana iwe katika taasisi za Serikali. Cheti cha Utumishi Cheti cha Utumishi -(1) Mfanyakazi anayeondoka katika Utumishi wa Mahakama atapata Cheti cha Utumishi. (2) Cheti cha Utumishi kitasainiwa na Mtendaji Mkuu wa Mahakama au na mtu yeyote kwa niaba yake na nakala moja ya cheti kufikishwa kwa kwa mfanyakazi na nakala nyingine kuwekwa kwenye jalada lake binafsi. Hati ya Makabidhiano Ripoti ya makabidhiano -(1) kazi Wakati wa uhamisho, kustaafu, kusitishwa, kuacha kazi au kujiuzulu, mfanyakazi anayeacha ofisi, atatakiwa kuandaa taarifa ya makabidhiano ya maandishi kwa mfanyakazi anayechukua nafasi yake. (2) Taarifa ya makabidhiano iliyotolewa chini ya kanuni ndogo ya (1) itaeleza mashauri yanayoendelea, mali za serikali, nyaraka muhimu, kazi zinazoendelea, miradi, stoo, magari na vinavyohamishika, mitambo na vifaa, taarifa za fedha na wafanyakazi kama zipo. (3) Taarifa husika itasomwa na kusainiwa na mfanyakazi anayeondoka na anayeingia baada ya kuthibitisha taarifa hizo. (4) Endapo afisa anaacha ofisi na anayechukua nafasi yake hajateuliwa atakabidhi ofisi kwa afisa mwandamizi anayefuata kwenye idara au Mahakama Yaliyomo kwenye taarifa ya makabidhiano -(1) Kwa kuzingatia Kanuni ndogo 170 (1), taarifa ya makabidhiano itajumuisha yafuatayo: kwa maafisa wengine wasio maafisa wa mahakama- taarifa ya kina ya kazi inayoendelea kwa shughuli, taarifa ya fedha, bakaa na matumizi, utekelezaji wa bajeti na madeni; (ii) ikama, muundo na taasis chini yake kama upo; 	    (iii)   majalada, rejesta na nyaraka nyingine muhimu zilizo chini ya uangalizi wake, kama zipo;    kwa maafisa wa mahakama-  majalada ya kesi zote zinaendelea na hukumu, rejesta, vielelezo au nyaraka nyingine yoyote inayohusiana ziorodheshwe kwenye taarifa; na 	    (ii) kama afisa wa mahakama anayeondoka ni mfawidhi wa kituo, orodha ya kesi zinazoendelea kituoni, orodha ya mashauri yaliyo mbele yake yanayosubiri kutolewa hukumu, orodha ya mashauri yanayosubiriwa kutolewa hukumu yaliyo mbele ya maafisa wengine, vielelezo vikionesha majina ya waliohifadhi na orodha ya majalada yasiyooneka. 		(3) Mfanyakazi anayeondoka atakabidhi mali za ofisi alizonazo au zilizochini ya uangalizi wake, na alizokabidhiwa kama zilivyoelezwa kwenye orodha ya mali. 	 Kuzingatiwa kwa kifungu cha 65		  Mtendaji Mkuu wa Mahakama na Msajili Mkuu watatekeleza kazi zao chini ya Kanuni hizi kwa kuzingatia masharti ya kifungu cha 65 cha Sheria. 	 Mwongozo wa Tume ambao hayakutajwa na Kanuni		   Suala lolote linalohusiana na majukumu ya Tume mbali na majukumu yaliyokasimiwa au yasiyokasimiwa ambayo hayakuainishwa katika Kanuni hizi, yatashughulikiwa kwa mujibu wa maelekezo ya Tume, kama ambavyo Tume inaweza kuyatoa mara kwa mara. 	 Matumizi ya Kanuni za Kudumu na nyaraka za Serikali  Sura ya 298		 -(1) Kwa kuzingatia kanuni ya 174, endapo suala lolote halikufafanuliwa katika Kanuni hizi, Sheria ya Utumishi wa Umma, Kanuni za Utumishi wa Umma, 2003, Kanuni za Kudumu katika Utumishi wa Umma, 2009 na nyaraka nyingine za Serikali zinazohusika zitatumika kwa kuzingatia marekebisho madogo muhimu katika suala hilo. 	          (2)  Endapo ufumbuzi hauwezi kupatikana kwa kutumia kanuni ndogo ya (1), mwajiri atatumia busara zake na desturi za Utumishi wa Mahakama na Utumishi wa Umma kufikia maamuzi bora. 	          (3) Endapo mwongozo wa ziada utahitajika, Mtendaji Mkuu wa Mahakama atafanya mashauriano na Katibu Mkuu (Utumishi). 	                          _______________ JEDWALI LA KWANZA _________________  (Limetengenezwa chini ya kanuni ya 17(2))  MUUNDO, TARATIBU ZA KAMATI ZILIZOANZISHWA NA TUME  SEHEMU A KAMATI YA USHAURI YA AJIRA 	 Kikao cha Kamati ya Ushauri ya Ajira		 -(1) Idadi ya vikao, mahali na muda wa vikao ya Kamati ya Ushauri ya Ajira vitaamuliwa na Katibu wa Tume. 		(2) Kamati ya Ushauri ya Ajira itaundwa na Mwenyekiti na wajumbe wengine tisa watakaoteuliwa na Tume kama ifuatavyo:  Mwenyekiti atakayeteuliwa miongoni mwa watu nje ya Utumishi wa Mahakama;  maafisa wawili wa mahakama watakaoteuliwa kutoka Utumishi wa Mahakama waliopo katika nafasi za uongozi;  Mkuu wa sehemu ya Ajira, Teuzi na Kuthibitisha kutoka Sekretarieti ya Tume;  Mkuu wa sehemu ya Maadili na Nidhamu ya Sekretarieti ya Tume;  Mjumbe mmoja kutoka Wizara yenye dhamana ya usimamizi wa Utumishi wa Umma;  Wajumbe wawili kutoka Utumishi wa Mahakama ambao ni maafisa wasio maafisa wa mahakama waliopo katika nafasi za uongozi;  mjumbe mmoja kutoka Shirikisho la Vyama vya Wafanyakazi Tanzania; na  Katibu atakayekuwa Mkurugenzi wa Utawala na Rasilimali Watu wa Mahakama. 		(3) Mtu atakuwa na sifa ya kuwa Mwenyekiti au mjumbe wa Kamati, endapo mtu huyo:  ana ujuzi uliothibitika na maarifa ya rasilimali watu na utawala;  ana uzoefu katika nafasi ya uongozi kwa angalau miaka mitano;  ni mtumishi wa umma; na  ana umri chini ya miaka hamsini na saba. 		(4) Kikao cha Kamati ya Ushauri ya Ajira kitaitishwa na katibu wa Kamati kwa maelekezo ya Katibu wa Tume na notisi inayoainisha mahali, tarehe na muda wa kikao itawasilishwa kwa anwani ya mawasiliano ya kila mjumbe au mahali pa kazi au makazi ndani ya siku zisizopungua saba kabla ya tarehe ya kikao. 		(5) Wajumbe wa kamati watateuliwa na Tume kwa kipindi cha miaka mitatu na wanaweza kuteuliwa tena kwa kipindi kingine. 	 Akidi ya vikao vya Kamati ya Ushauri ya Ajira		  Akidi ya kila kikao cha Kamati ya Ushauri ya Ajira itakuwa ni nusu ya wajumbe wa Kamati. 	 Wajumbe wa kualikwa		 -(1) Kamati ya Ushauri ya Ajira inaweza kujichagulia au kumualika mtu yeyote ambaye siye mjumbe kusaidia katika kufanya au kushiriki katika mijadala ya Kamati lakini mtu huyo hatakuwa na haki ya kupiga kura. 		(2) Vikao vya Kamati vitaongozwa na Mwenyekiti na ikiwa hayupo, wajumbe waliopo watachagua mmoja miongoni mwao kuongoza kikao. 		(3) Katika kikao chochote cha Kamati, uamuzi wa wajumbe wengi waliopo katika kikao utachukuliwa kuwa ndiyo uamuzi wa Kamati. 		(4) Endapo kutakuwa na usawa wa kura, Mwenyekiti atakuwa na kura ya turufu zaidi ya ile ya mijadala. 	 Kamati itakuwa na mamlaka ya kutengeneza taratibu zake		 -(1) Maamuzi yote ya Kamati yatafanywa katika kikao kilichoitishwa kwa usahihi. 		(2) Muhtasari wa kila kikao cha Kamati utatunzwa na kuthibitishwa na Kamati katika kikao kinachofuata na kusainiwa na Mwenyekiti na Katibu wa kikao husika. 	 Nafasi wazi hazitabatilisha mwenendo wa Kamati		  Kamati ya Ushauri ya Ajira inaweza kutenda bila kujali nafasi yoyote iliyowazi katika ujumbe na hakuna tendo au mwenendo wa Kamati utakaokuwa batili kwa sababu ya kuwepo nafasi wazi katika Kamati au dosari katika uteuzi wa mtu ambaye anadhaniwa kuwa mjumbe. 		  Amri, maelekezo, notisi maamuzi au nyaraka nyingine zote zilizotengenezwa au kutolewa na Kamati ya Ushauri ya Ajira zitasainiwa na-  Mwenyekiti; au  Katibu wa Kamati au mtu yeyote aliyeidhinishwa kwa maandishi kwa ajili hiyo na Katibu. 	 Kazi za Kamati		 -(1) Kazi za Kamati zitakuwa kama zilivyoainishwa chini ya kifungu cha 14(2) cha Sheria. 		(2) Kamati, katika kutekeleza majukumu yake chini ya aya ndogo ya (1)-  itazingatia Sera ya Usimamizi na Ajira kwa Utumishi wa Umma, Kanuni za Utumishi wa Mahakama, Taratibu za Uendeshaji wa Utumishi wa Mahakama na miongozo mingine inayotolewa na Tume;  itazingatia misingi ya usawa na uwazi katika kuajiri wafanyakazi na kuepuka kushawishiwa na mtu yeyote nje ya Kamati;  itazingatia misingi ya fursa sawa kwa wote; na  itahakikisha usawa wa kimaudhui na kiutaratibu. 	 Gharama za Kamati		  Gharama za uendeshaji na usimamizi wa shughuli za Kamati zitatengewa bajeti na kulipwa na Katibu. 	 Taratibu za kuajiri wafanyakazi		 -(1) Endapo kutakuwa na nafasi wazi ambayo mamlaka yake ya ajira ni Tume, Katibu ataitaarifu Tume. 		(2) Tume itatangaza nafasi wazi katika magazeti mawili yenye wigo mpana wa usambazwaji na katika tovuti. 		(3) Waombaji kwa nafasi iliyotangazwa watatakiwa kuwasilisha barua zao za maombi, pamoja na nakala za vyeti, uthibitisho wa matokeo, wasifu, picha ya pasipoti ya hivi karibuni na nyaraka nyingine yoyote husika. 		(4) Katibu, baada ya kupokea maombi kwa mujibu wa aya ndogo ya (2), ataandaa orodha ya waombaji wote, ikionesha wale ambao wana sifa za juu na vigezo kufika mbele ya Kamati ya Ushauri ya Ajira kwa ajili ya usaili katika siku, tarehe na mahali maalum. 		(5) Kipindi cha kutangaza nafasi wazi hakitakuwa chini ya siku kumi na nne na kufika katika usaili hakutakuwa chini ya siku saba kutoka siku ya kutolewa kwa orodha ya wasailiwa. 	 Usaili		  Katibu ataandaa maswali na majibu ya kusahihishia yatakayotumiwa na Kamati ya Ushauri ya Ajira katika usaili kwa lengo la kuhakikisha uthabiti, mfanano, na kupima ubora sahihi wa waombaji. 	 Uchaguzi wa wasailiwa		 -(1) Kamati ya Ushauri ya Ajira, baada ya usaili itachagua wasailiwa waliofuzu kwa nafasi hiyo na kupendekeza majina yao kwa mpangilio wa ufaulu kwa Tume. 		(2) Katibu atawasilisha kwa Mtendaji Mkuu wa Mahakama orodha ya wasailiwa waliochaguliwa kwa ajili ya kupangiwa vituo vya kazi. 		(3) Endapo Kamati ya Ushauri ya Ajira inashindwa kupata wasailiwa waliokidhi vigezo, nafasi wazi zitatangazwa tena. 	 Ajira katika Utumishi wa Mahakama		 -(1) Katika kuchagua wasailiwa kwa ajili ya ajira, ikijumuisha kuteuliwa kwa kupandishwa cheo, Tume itazingatia uadilifu, sifa na uzoefu wa wasailiwa na mahitaji na vipaumbele vya ofisi ya Mahakama. 		(2) Wakati wa kuajiri katika Utumushi wa Mahakama, Tume itaongozwa na sera za kitaifa, viwango na matakwa ya kitaaluma ya nafasi husika. 	 Barua za ajira kwa wafanyakazi		  Mamlaka ya ajira itatoa barua ya ajira kwa wasailiwa walioteuliwa.  	  SEHEMU B  (Imetengenezwa chini ya kanuni ya 19(1))  MUUNDO NA TARATIBU ZA KAMATI YA NIDHAMU   Mamlaka		  Kamati ya nidhamu iliyoundwa chini ya kanuni ya 19 kwa niaba ya Tume itakuwa na itatumia mamlaka:  kufanya uchunguzi wa awali kwa lengo la kuthibitisha kosa ambalo mfanyakazi anatuhumiwa kulifanya;  pale ambapo mazingira yatahitaji kushtaki au kuadhibu kama ilivyoelekezwa na kanuni; au  kuunda kamati ya uchunguzi itakayoundwa na wajumbe wasiopungua wawili na wasiozidi wanne wasiokuwa wafanyakazi wa Utumishi wa Mahakama itakayojumuisha wanaume na wanawake. 	 Adhabu kwa makosa madogo baada ya uchunguzi		  Kamati ya nidhamu, baada ya kamati ya uchunguzi kuwasilisha ripoti yake na ina maoni kuwa kosa lililotendeka halipelekei kusitisha ajira, kupunguza mshahara au kushusha daraja, itatoa adhabu kama ilivyoainishwa chini ya Sehemu B ya Jedwali la Pili la Kanuni hizi. 	 Jukumu la kuwasilisha ripoti kwa kosa kubwa la utovu wa nidhamu		 -(1) Endapo, katika hatua yoyote ya shauri la kinidhamu, Kamati ina maoni kuwa kosa lililotendeka linaweza kupelekea kusitishwa kwa ajira, kushushwa daraja au kupunguzwa mshahara, itawasilisha kwa Katibu ndani ya siku 14 baada ya kupokea ripoti kutoka kamati ya uchunguzi ikijumuisha:  ripoti ya uchunguzi wa awali;  hati ya mashtaka;  barua ya kumwita mfanyakazi anayetuhumiwa kufika mbele ya kamati ya uchunguzi;  utetezi wa mfanyakazi anayetuhumiwa;  nakala za barua za uteuzi wa wajumbe wa kamati ya uchunguzi;  matokeo ya kamati ya uchunguzi; au  historia fupi ya mfanyakazi anayetuhumiwa na mapendekezo. 	 Muundo wa Kamati		  Kamati ya Nidhamu itaundwa na:  kwa makao makuu na Mahakama ya Rufani-  mwenyekiti atakuwa Mtendaji wa Mahakama wa Mahakama ya Rufani; 	    (ii) Mkuu wa idara atakayeteuliwa na Mtendaji Mkuu wa Mahakama; 	    (iii) Mkurugenzi Msaidizi Rasilimaliwatu atakuwa katibu; 	    (iv) Naibu Msajili Mwandamizi wa Mahakama ya Rufani;  Afisa Mwandamizi kutoka Idara za Kitaalamu aliyeteuliwa na Mtendaji Mkuu wa Mahakama;  Kwa Mahakama Kuu Masjala Kuu:  Mwenyekiti atakuwa Mtendaji wa Mahakama wa Mahakama Kuu; 	    (ii) Mtendaji wa Mahakama anayehusika na Mahakama Kuu ambaye atakuwa Katibu; 	    (iii) Naibu Msajili Mwandamizi wa Mahakama Kuu; 	    (iv) Mkuu mmoja wa Idara aliyeteuliwa na Mtendaji Mkuu wa Mahakama asiyekuwa afisa rasilimali watu au afisa wa mahakama;  afisa mwandamizi kutoka idara za kitaalamu aliyeteuliwa na Mtendaji Mkuu wa Mahakama;  kwa kanda ya Mahakama Kuu au divisheni ya Mahakama Kuu:  Katibu Tawala Msaidizi (Utawala na Rasilimaliwatu) kutoka ofisi ya Mkuu wa Mkoa au Katibu Tawala wa Wilaya au Mkurugenzi wa Rasilimaliwatu kutoka taasisi ya umma inayotambulika ambaye atakuwa mwenyekiti; 	    (ii) Naibu Msajili; 	    (iii) Mtendaji wa Mahakama wa kanda au divisheni ya Mahakama Kuu ambaye atakuwa Katibu; 	    (iv) mjumbe mmoja aliyeteuliwa na Jaji Mfawidhi asiye afisa rasilimaliwatu au afisa wa mahakama; na  afisa mwandamizi kutoka idara za kitaalamu aliyeteuliwa na Jaji Mfawidhi. 		(2) Akidi katika kikao cha Kamati ya Nidhamu chini ya aya hii itakuwa walau wajumbe watatu waliohudhuria. 	 Wajibu wa kutoa taarifa kwa Katibu		 -(1) Bila kujali masharti ya aya ya 3, Kamati ya Nidhamu itapaswa, ndani ya siku saba baada ya kukamilisha mwenendo wa shauri kuwasilisha taarifa kwa Katibu ikionesha jina la mfanyakazi anayetuhumiwa, shtaka linalomkabili na matokeo. 		(2) Katibu wa Kamati atawasilisha taarifa ya mwezi kwa Tume akionesha jina na cheo cha mfanyakazi, kosa na adhabu iliyotolewa. 	   JEDWALI LA PILI _(Limetengenezwa chini ya kanuni ya 48(1) na 63(2))  SEHEMU A  MAKOSA YANAYOPELEKEA KUTUMIKA KWA UTARATIBU RASMI        Kutenda au kutotenda kunakohusiana na kosa la jinai linalohusu ukiukaji wa maadili mfano wizi, matendo ya rushwa.       Kutenda au kutotenda kunakopelekea kushusha hadhi Utumishi wa Umma au Utumishi wa Mahakama.       Utwezaji wa mamlaka.       Kutokuwepo kazini kwa zaidi ya siku tano mfululizo bila ruhusa au sababu za msingi.       Kutumia bila idhini ya mamlaka husika mali au vitendeakazi vyoyote vilivyotolewa kwa madhumuni ya Utumishi wa Mahakama au wa Umma, kwa madhumuni mengine yasiyohusiana na majukumu rasmi.       Kujihusisha na shughuli nyingine nje ya majukumu rasmi ambayo inaweza kupelekea kutumia vibaya nafasi ya mtu katika Utumishi wa Mahakama.       Kukataa kutii amri kuhusiana na kupangiwa kituo fulani.       Kushindwa kutekeleza kikamilifu majukumu aliyopangiwa mfanyakazi.       Kutoa taarifa kinyume na Sheria ya Usalama wa Taifa.       Kutenda au kutotenda ambako ni kinyume na maslahi ya umma.       Kutokuwa na uwezo wa kutekeleza majukumu kwa ufanisi kutokana na matumizi ya kilevi au madawa ya kulevya.       Uzembe unaosababisha hasara kwa mwajiri.       Uzembe wa kiwango cha juu katika kutekeleza majukumu.       Ukiukaji wa Kanuni za Mienendo na Maadili ya Utumishi wa Mahakama, Kanuni za Maadili na Mienendo ya Kitaaluma, au Kanuni za Maadili ya Uongozi wa Umma na kanuni nyingine yoyote iliyotolewa na mamlaka husika.       Kutenda kosa lolote kwa mara ya nne na kuendelea kwa makosa yaliyoainishwa chini ya Sehemu B ya Jedwali hili.  SEHEMU B  MAKOSA YANAYOPELEKEA KUTUMIKA KWA UTARATIBU USIO RASMI AINA YA KOSA	ADHABU ZINAZORUHUSIWA 	Kutenda kosa kwa mara ya kwanza	Kutenda kosa kwa mara ya pili	Kutenda kosa kwa mara ya tatu Kuchelewa kufika kazini bila sababu ya msingi. Kuchelewa kufika kazini kulikonakiliwa kutoka saa moja tangu kuanza kwa muda rasmi kwa siku tatu mfululizo.	Onyo la maandishi	Karipio	Karipio kali Kutokuwepo kazini wakati wa muda wa kazi bila kibali.  Muda halisi wa kutokuwepo kunakiliwa.	Onyo la maandishi	Karipio	Karipio kali Kutokuwepo kazini bila ruhusa. Siku mbili za kutokuwepo zikihesabiwa kama makosa yanayojitegemea.	Onyo la maandishi	Karipio	Karipio kali Kushindwa kukamilisha jukumu. Kuhesabiwa kwa muda au gharama katika kufidia madhara yaliyosababishwa. 	Onyo la maandishi	Karipio	Karipio kali Uzembe katika kutekeleza majukumu yasiyohatarisha usalama wa watu au mali. Kuhesabiwa kwa muda au gharama katika kufidia madhara yaliyosababishwa.	Onyo la maandishi	Karipio	Karipio kali Kushindwa kufuata maelekezo kusikopelekea utwezaji wa mamlaka. Kuhesabiwa kwa muda au gharama katika kufidia madhara yaliyosababishwa.	Onyo la maandishi	Karipio	Karipio kali   	ZINGATIO: 		(1) Kutafunguliwa rejista ya kosa ambako kutanakiliwa jina la mfanyakazi, kosa alilotenda, muda na tarehe ya kutenda kosa. 		(2) Kutenda kosa kutahesabiwa kila mwisho wa mwezi wa kalenda na mfanyakazi kushtakiwa katika mwezi unaofuata. 		(3) Kutenda kosa kwa mara ya nne na kuendelea kwa makosa chini ya sehemu hii kutapelekea kutumika kwa utaratibu rasmi.   SEHEMU YA C Aina za Makosa na Adhabu 			 		  Mfanyakazi anafanya kosa la kinidhamu katika Utumishi wa Mahakama kama anahatia ya:  kuenenda kwa namna itakayoathiri taswira nzuri na 	hadhi ya Utumishi wa Mahakama;  kuwa na upendeleo, ubaguzi au rushwa kwa 	maslahi au kipato binafsi au cha mtu mwingine;  kuchelewa au kutokuwepo kazini bila ruhusa;  kuwa mtwezaji, mkorofi au asiye na ushirikiano;  kuwa mvivu au kutoa kazi za viwango duni;  kutoaminika au kukosa uadilifu katika shughuli za 	umma au binafsi zinazohusu fedha;  kujihusisha na maslahi binafsi kutakakopelekea hasara katika majukumu yake rasmi;  kutoa taarifa rasmi kwa watu wasioidhinishwa;  kutiwa hatiani kwa kosa la jinai na mahakama ya kisheria; au  kwa namna yoyote anakiuka masharti yoyote ya sheria, kanuni, kanuni za kudumu za utumishi wa Umma au maelekezo mengine yoyote yanayohusiana na nidhamu ya maafisa wa mahakama. 	 		 -(1) Makosa ambayo hatua za kinidhamu zaweza kuchukuliwa dhidi ya maafisa wasio maafisa wa mahakama yatakuwa:  kukosa ufanisi kwa ujumla;  utovu wa nidhamu;  matendo yanayoathiri maslahi na usalama wa Utumishi wa Mahakama. 		(2) Kukosa ufanisi kwa ujumla kunajumuisha mfululizo wa kutotenda au kutokuwa na uwezo, muunganiko ambao madhara yake yanaonesha kwamba mfanyakazi hamudu utekelezaji wa majukumu yake kikamilifu katika ofisi aliyokabidhiwa.   		(3) Utovu wa nidhamu ni kitendo cha kuthibitika au maalum cha kutenda kosa au tabia isiyofaa inayoweza kuchunguzwa na kuthibitika na inajumuisha kitendo cha makusudi au kutotenda au utovu wa nidhamu wa jumla kudhalilisha utoaji wa huduma kama:  kutokuwepo kazini bila ruhusa;  kupokea zawadi kubwa au ndogo kwa njia ya fedha au vinginevyo kama shukrani au matarajio ya huduma inayotolewa kutokana na nafasi ya kiofisi aliyonayo;  rushwa, takrima au vitendo vya rushwa;  kutokufanya majukumu kama anavyopaswa;  kukosa uaminifu;  ulevi;  ubadhirifu;  madai ya uongo dhidi ya Tume au Serikali;  kupigana kazini;  kutumia lugha chafu au ya matusi;  utwezaji wa mamlaka;  kuzurura wakati wa saa za kazi;  kutoa na kutumia taarifa za ofisi kizembe bila idhini;  kutokutii amri halali. 		(4) Kitendo kinachoathiri usalama na maslahi ya Utumishi wa Mahakama kinahusisha yafuatayo:  kujihusisha na shughuli za kisiasa za namna yoyote ile isipokuwa kama ilivyoainishwa katika Kanuni za Kudumu za Utumishi wa Umma za Mwaka 2009 (F.20 na 21);  kutaka ushawishi wa mtu maarufu au wa mtu mwingine yeyote katika masuala yanayohusiana na nidhamu; au  ukiukaji wa sheria yoyote inayosimamia siri za kiofisi. 		(5) Kwa madhumuni ya aya hii, “kuzurura” maana yake ni kusimama, kusubiri, kuzungukazunguka au kutembeatembea maofisini bila sababu iliyowazi. 	 		  Adhabu zifuatazo zinaweza kutolewa kwa afisa wa mahakama au afisa asiye afisa wa mahakama kama matokeo ya mashauri chini ya Kanuni hizi-  kusitishwa ajira;  kushushwa daraja au cheo;  kupunguziwa mshahara;  kusimamishiwa ongezeko la mshahara;  kuzuiliwa ongezeko la mshahara;  kuahirishiwa ongezeko la mshahara;  faini ya kiasi kisichozidi robo ya mshahara wa 	mwezi;  kurejesha gharama au sehemu ya gharama ya 	hasara yoyote au uvunjikaji uliosababishwa na 	kosa au uzembe; na  kuondoshewa majukumu.    ________________ JEDWALI LA TATU _________________  (Limetengenezwa chini ya kanuni ya 64(3))  HATI YA MASHTAKA  SEHEMU A  Mfano wa Hati ya Mashtaka (Endapo mashtaka ni “kutokuwepo kazini bila ruhusa”)   KOSA  Kutokuwepo kazini kwa zaidi ya siku tano (5) bila ruhusa au sababu ya msingi kinyume na kanuni ya 64(1) na aya ya 1 ya Sehemu A ya Jedwali la Kwanza (Pili) la Kanuni za Utumishi wa Mahakama za Mwaka    MAELEZO YA KOSA  Bw/Bibi/Bi. ………………………………………. wa S.L.P. …………………….. (jina la mji) ukiwa mfanyakazi wa ……………………………… (cheo/nafasi ya kazi), na katika muda ulipokuwa umeajiriwa katika ………………………………… (ofisi aliyoajiriwa), mnamo (tarehe) ……………… (mwezi) ………….. (mwaka) ……………… hukuwepo kazini bila ruhusa au sababu ya msingi.  ………………                              ……………………   Tarehe                                          Mamlaka ya nidhamu                 SEHEMU B ________ NOTISI ________ (Imetengenezwa chini ya kanuni ya 64(6))  Mfano wa Notisi  Bw/Bibi/Bi. ………………………………………. wa …………………….. (weka anwani). Unajulishwa kwamba nakusudia kufungua shauri la kinidhamu dhidi yako. Nakala ya hati ya mashtaka imeambatishwa hapa.   Unatakiwa kueleza kwa maandishi sababu ambazo utazitumia katika utetezi na utetezi wako unapaswa kunifikia ndani ya siku kumi na nne kutoka tarehe utakapopokea Notisi hii.  Aidha unajulishwa kuwa kama utetezi wako hautanifikia ndani ya muda uliotajwa hapo juu na kwa kuzingatia masharti ya kanuni ya 53(1) ya Kanuni za Jumla za Usimamizi wa Mahakama Mwaka 2021, nitaendelea na shauri la kinidhamu bila kukutaarifu tena.  Tarehe                Sahihi ya Mamlaka ya nidhamu ……………………………………               ……………………………..………… 								     Ninakiri kwamba nimepokea nakala ya notisi hii.   Tarehe……………………………………                             ……………………………..………… 							Sahihi ya mfanyakazi wa Mahakama  								anayeshtakiwa   ________ JEDWALI LA NNE ________  (Limetengenezwa chini ya kifungu cha 66(2)(c) cha Sheria)  KANUNI ZA MIENENDO NA MAADILI KWA MAAFISA   WASIO MAAFISA WA MAHAKAMA  UTANGULIZI KWAMBA, mfumo wa Mahakama ulio wa haki, usawa na huru ni muhimu katika utoaji haki, na sehemu ya muhimu ya mfumo huo ni mienendo sahihi ya wafanyakazi wote ambao wataufanya umma kuwa na imani na mfumo wa Mahakama.  NA KWAMBA, Kanuni hizi za Mienendo zinatumika kwa wafanyakazi wote isipokuwa maafisa wa mahakama ambao wanaongozwa na Kanuni za Maafisa wa Mahakama ya Tanzania. Washauri na maafisa wengine wasio maafisa wa Mahakama wanaotumikia Mahakama hawatajumuishwa katika kanuni hii, lakini Mtendaji Mkuu wa Mahakama au mtu mwingine anayemtumia afisa huyo anaweza kutumia viwango hivi vya maadili au vinavyofanana na hivi kwa hao maafisa wasio maafisa wa Mahakama kama itakavyoonekana inafaa.  NA KWAMBA, viwango vilivyoainishwa ndani ya Kanuni havitazuia matumizi ya viwango vya juu vya sheria, amri ya mahakama au kanuni za mienendo ya taaluma. Ukiukwaji wa Kanuni hizi unaweza kuchukuliwa hatua. Ikiwa au kama baadhi ya mgongano utaibuka baina ya Kanuni hizi na kanuni nyingine, Kanuni hizi zitatumika.  Tafisri: ‘‘Mitandao ya kijamii’’ maana yake ni shughuli yoyote katika mtandao unaohusisha mfanyakazi kutuma, kama vile kwa njia ya blogu, kutuma maoni katika tovuti yoyote, kutuma picha, kutuma video, michoro mingine au taarifa titika, kutuma nyaraka na viunganishi, kuhuisha picha za muda mfupi katika mtandao, maoni au viunganishi au kushirikisha au kushiriki kwa namna nyingine ya tovuti ya mtandao wa kijamii kama facebook, WhatsApp, nk., blogu ndogondogo kwa mfano kupitia Twitter, kuchangia katika wiki n.k. Haya hayalengi jumbe zilizotumwa kupitia barua pepe au tovuti ya mtandao wa kijamii inayoelekezwa kwa mtu binafsi au makundi madogo madogo binafsi ya marafiki, isipokuwa kama inavyohusiana na usiri.        HIVYO BASI, Kanuni za Mienendo na Maadili kwa Wafanyakazi zinaainisha kama ifuatavyo:  KUDUMISHA UADILIFU NA UHURU WA MAHAKAMA NA KUZUIA UKOSEFU NA UONEKANAJI WA UKOSEFU WA HAKI KATIKA SHUGHULI ZOTE  Kudumisha uadilifu na uhuru wa Mahakama wakati wa kutekeleza majukumu ya Mahakama		  Mfanyakazi atadumisha uadilifu na uhuru wa Mahakama. Uhuru na hadhi ya Mahakama ni lazima katika utendaji haki katika jamii yetu. Mfanyakazi yeye binafsi atazingatia viwango vya juu vya mienendo ili kwamba uadilifu na uhuru wa Mahakama vinadumishwa na ofisi ya mfanyakazi inaakisi dhamira ya kuihudumia umma. 	 Kutekeleza majukumu kwa uaminifu		  Mfanyakazi atatekeleza kwa uaminifu majukumu yote aliyopangiwa kikamilifu kwa kujitahidi kwa nyakati zote kutekeleza kazi kwa bidii, ufanisi, kwa dhamira safi, kwa kina, kwa heshima, kwa uaminifu, kwa ukweli, na kwa uwazi na atatekeleza kwa usahihi amri na kanuni zilizotolewa na Mahakama, bila kuvuka mipaka ya mamlaka yake.   		 Kuzuia kukosa uadilifu au kuonekana kukosa uadilifu katika shughuli zote 		  Mfanyakazi hatajihusisha katika shughuli yoyote ambayo itaibua mashaka katika uadilifu wa utekelezaji wa majukumu ya ofisi yake na hataruhusu mahusiano ya familia yake, jamii, au mahusiano mengineyo kushawishi utendaji na maamuzi yake.  	 Kutoruhusu hadhi ya ofisi kutumika kwa maslahi binafsi		 -(1) Mfanyakazi hatatumia hadhi ya ofisi kwa maslahi au ili kuonekana kwa maslahi yao binafsi au maslahi ya wengine au kuitumia kwa ajili ya kipato binafsi.        (2) Mfanyakazi atapaswa, wakati akitekeleza majukumu yaliyoainishwa na sheria, Muundo wa Maendeleo ya Utumishi wa Mahakama au aliyopewa na mwajiri wake, kutumia au kukidhi matakwa ya viwango vifuatavyo:  mfanyakazi ataheshimu na kutenda kwa mujibu wa sheria na kanuni hizi;  mfanyakazi atakuwa mwaminifu kwa viwango vya kitaaluma na kudumisha weledi katika taaluma yake; na  mfanyakazi atajiepusha kutangaza bidhaa yoyote au huduma katika nafasi zao kikazi, ikihusisha kupitia mitandao ya kijamii.   	 Haki		  Mfanyakazi apataswa kutekeleza majukumu yake ya ofisi kwa uadilifu kwa haraka, ufanisi, bila ubaguzi, kwa haki na kwa mujibu wa taaluma.  	 Heshima kwa wengine		  Mfanyakazi atapaswa kuwa na subira, stahimilifu na mwenye heshima kwa watu wote ambao mfanyakazi anashughulika nao katika majukumu yake rasmi, ikihusisha umma, na atahitaji mwenendo sawa wa wafanyakazi kwa ajili ya muongozo na udhibiti wa mfanyakazi.  	 Uhusishwaji katika shauri lililo mbele ya Mahakama		  Mfanyakazi ataijulisha mamlaka ya ajira kuhusu mazingira yoyote au shughuli ya mfanyakazi ambayo ingetumika kama kigezo cha kumkosesha sifa mfanyakazi mwingine au Jaji, katika suala linaloendelea Mahakamani.    	 Kuepuka upendeleo		  Mfanyakazi kamwe hatashawishi upangaji wa mashauri, au kutekeleza jukumu lolote la mamlaka ya kiutendaji la mahakama kwa namna ambayo itampendelea isivyo mdaawa au wakili wa Serikali au wakili, au mfanyakazi na hatapaswa kuonesha kwamba yuko katika nafasi ya kufanya hivyo.  	 Kuwasaidia wadaawa		  Mfanyakazi atapaswa kutoa taarifa sahihi kwa wateja wa ndani na nje kwa kuzingatia kumbukumbu atakapoidhinishwa au majukumu ya ofisi yanamtaka kufanya hivyo, na kwa kufanya hivyo mfanyakazi anaruhusiwa kufanya yafuatayo:         kutoa taarifa kuhusu upatikanaji fomu/hati za majibizano/maagizo bila kutoa ushauri au mapendekezo juu ya suala fulani;  kuhusika katika mawasiliano ya mdomo kuwasaidia watu katika ujazaji wa nafasi wazi katika fomu; au  kutoa taarifa za mfanyakazi, au nakala za barua, hati ya malipo ya mshahara au chochote kwa mantiki hiyo, kuhusiana na taarifa binafsi za kiutumishi.  	 KUTEKELEZA MAJUKUMU  YA NAFASI BILA UPENDELEO NA KWA UADILIFU  Hukumu huru na mgongano wa kimaslahi		  Mfanyakazi ataepuka kuwa na mgongano wa kimaslahi katika kutekeleza majukumu yake ya kiofisi. Mgongano wa maslahi hujitokeza pale ambapo mfanyakazi anafahamu kwamba yeye mwenyewe (au mwenza wake, mtoto mdogo anayeishi katika nyumba ya mfanyakazi, au ndugu wengine wa karibu wa mfanyakazi) anaweza kuathiriwa binafsi au kifedha na suala analolishughulikia ambalo mtu wa kawaida mwenye ufahamu wa suala husika angehoji uwezo wa mfanyakazi kutekeleza majukumu yake ya kiofisi kwa usahihi kwa namna isiyo na upendeleo. 	 Kuzuiliwa kwa maslahi binafsi		  Baadhi wa wafanyakazi, kwasababu ya uhusiano wao wa moja kwa moja na afisa wa mahakama au kwa aina ya kazi zao, hawatatekeleza majukumu yoyote ya kikazi katika jambo lolote ambalo na mtu huyo anafahamu kwamba:  anaupendeleo binafsi au chuki dhidi ya mhusika, au ufahamu binafsi na ushahidi wa kesi unaobishaniwa kuhusiana na shauri;  yeye binafsi au shughuli zake ya kifedha, au mwenza wake au mtoto mdogo anayeishi katika nyumba yake, anamaslahi ya kifedha katika suala linalobishaniwa au ni mhusika katika shauri; au  yeye, mwenza wake au mtu anayehusiana ama kwa uhusiano wa mbali, au mwenza wake mtu huyo:  ni mdaawa katika shauri, au afisa, mkurugenzi, au mdhamini wa mdaawa; 	    (ii) ni wakili katika shauri; 	    (iii) anamaslahi ambayo yanaweza kwa kiasi kikubwa kuathiriwa na matokeo ya shauri; au 	    (iv) kuna uwezekano akawa shahidi muhimu katika shauri. 	 Mahusiano binafsi		  Mfanyakazi hatajihusisha na upendeleo unaokatazwa na sheria na akiwa anajua kwamba mgongano wa maslahi unaweza kujitokeza, mapema ataitaarifu mamlaka yake ya ajira au msimamizi wake wa karibu ambaye baada ya kuona kuwa mgongano au uonekanaji wa mgongano wa maslahi upo, atapaswa-  kuchukua hatua stahiki kumzuia mfanyakazi kutekeleza majukumu yake ya kiofisi katika suala hilo kwa lengo la kuzuia mgongano; au uonekanaji wa mgongano wa maslahi; au  kumuondoa katika kazi hiyo, 	mfanyakazi huyo atazingatia vizuizi vyovyote vilivyowekwa na mamlaka yake ya ajira au msimamizi wake wa karibu katika jambo hili. 	 Utovu wa nidhamu		  Mfanyakazi atatarajia wanataaluma wenzake kuzingatia kanuni zilizoainishwa kwenye kanuni na atatoa taarifa kwa mamlaka husika tabia ya mfanyakazi yeyote anayekiuka kanuni hizi, ikijumuisha mgongano wa maslahi unaotaka kujitokeza unaohusisha majukumu ya mtu na majaribio ya kutoa hamasa mbaya kwa mtu katika kutekeleza majukumu yake.   	 Kutunza kumbukumbu		  Mfanyakazi hapaswi kutengeneza kumbukumbu au taarifa za uongo au kwa makusudi kufuta au kubadili taarifa: hii inajumuisha, isivyosahihi kuharibu, kubadili, kudanganya, kunyofoa, kurudisha tarehe nyuma, au kushindwa kuingiza taarifa zinazohitajika katika kumbukumbu zozote ndani ya udhibiti wa Mahakama au mahakamani. 	 Usiri		  Kila mfanyakazi atapaswa kuwa makini katika kutunza siri na taarifa zote zenye usiri zikijumuisha maamuzi ya awali, maoni ya kisheria au kiutawala, maamuzi ya mahakama ambayo bado hayajatolewa, tafiti za kisheria zinazofanywa na wakutubi katika maktaba ya sheria, masuala ya kiutawala kama vile bajeti ambayo haijakamilika, kumbukumbu zozote za makahama au kumbukumbu binafsi ambazo siyo masuala ya umma. 	 Kutunza madaraka		  Mfanyakazi atajizuia kutoa maoni kwa umma kuhusu hatma ya jambo ambalo halijakamilika au inayokaribia kukamilika na atahitaji mipaka hiyohiyo kwa watu waliochini ya madaraka au usimamizi wake. 	 Matumizi sahihi ya rasilimali za umma		  Mfanyakazi atatumia rasilimali, mali, na fedha zilizochini ya usimamizi wake kwa uangalifu na kwa mujibu wa taratibu zilizoainishwa.  	 Kufanya kazi ya sheria		  Mfanyakazi ambaye anasifa za kufanya shughuli za kisheria kama wakili wa Mahakama Kuu ya Tanzania na mahakama zilizo chini yake au ambaye anaujuzi wa msingi au uzoefu wa kutekeleza kazi za wakili, hatajihusisha na kufanya shughuli za kisheria. 	 KUTOKUJIHUSISHA NA SHUGHULI ZA KISIASA ZISIZO RUHUSIWA  Haki ya kupiga kura		  Mfanyakazi anahaki ya kupiga kura na anahimizwa kufanya hivyo kama sehemu ya haki ya uraia. 	 Kujiepusha na shughuli za kisiasa zisizosahihi		  Afisa asiye afisa wa mahakama anaweza kujihusisha na shughuli za kisiasa: 	 		Isipokuwa kwamba shughuli hizo hazitatoa taswira mbaya katika utu au usawa wa mahakama au ofisi na haiingilii utekelezaji mzuri wa majukumu yake ya kikazi. Kutumia nafasi kushawishi		  Mfanyakazi hatatumia nafasi yake au cheo ndani ya mfumo wa mahakama kwa lengo la kushawishi wengine. JEDWALI LA TANO (Limetengenezwa chini ya kanuni ya 95(1))  MAADILI YA MSINGI KATIKA UTUMISHI WA MAHAKAMA  	Kwa kuzingatia maadili ya msingi ya Utumishi wa Umma, kila mfanyakazi atazingatia na kuendeleza maadili ya msingi ya Utumishi wa Mahakama yafuatayo:  Uadilifu: kila mfanyakazi ataonesha tabia za uadilifu kwa kuwa mkweli na mwaminifu katika kutoa huduma kwa wateja na raia;  Kutopendelea: kila mfanyakazi atawatendea watumiaji wa Huduma za Mahakama kwa usawa, kutoa huduma isiyofungamana na upande wowote na yenye heshima;  Ari ya upamoja: kila mfanyakazi atashirikiana na wenzake na wadau kwa lengo la kutengeneza ushirika na kufikia malengo yetu;  Uwajibikaji na uwazi: kila mfanyakazi wakati akiudumisha uhuru wa Mahakama, atawajibika na kutoa huduma kwa uwazi; na  Weledi wa kitaaluma: kila mfanyakazi atatekeleza majukumu yake kwa ufanisi, usahihi na kwa umahiri.  