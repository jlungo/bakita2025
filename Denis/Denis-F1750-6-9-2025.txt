ANZA SASA UNAANZAJE? Tambua jinsi ya kuanza jambo lolote unalohitaji kulifanya katika maisha yako. Simon N. Nyaladi & Furaha A. KabageUNAANZAJE? Tambua jinsi ya kuanza jambo lolote unalohitaji kufanya katika maisha yako. Authors; Simon N. Nyaladi & Furaha A. Kabage JUNI-2025 DODOMA-TANZANIA ISBN: 978-9912-42-749-5 UNAANZAJE? UNAANZAJE? 5SHUKRANI ZA DHATI T unapenda kumshukuru Muumba wa mbingu na nchi kwa kuendelea kutupigania na kutuonekania kila inapoitwa leo. Jina la Bwana litukuzwe sana. Shukrani za pili ni maalumu kwa familia zetu, kwa imani kubwa walizotuonyesha, kwa uvumilivu wao, na kwa kuwa sehemu ya michakato yetu ya kujifunza na ukuaji. Kwa kila mmoja aliyeonyesha ushrikiano, alituonyesha kuwa njia yoyote ya mafanikio ni rahisi zaidi unapokuwa na watu wa karibu wanaokuunga mkono. Shukrani za tatu, ni kwa watu wote waliochangia kwa namna moja au nyingine kufanikisha utekelezaji na ukamilishaji wa kitabu hiki, tunapenda kutoa shukrani zetu za dhati. Bila ya msaada wenu, mawazo haya yasingefika hapa, na safari hii isingekuwa na maana. Shukrani za nne, pia tunashukuru kwa wale ambao walikubali kufanikisha mawazo yetu kwa kutoa mifano ya maisha halisi, na kwa maoni bora UNAANZAJE? 6yaliyoleta mabadiliko katika kila sura ya kitabu hiki. Hii ni ishara ya kujitolea kwetu na ya kuwaelewa watu wengi wanaojitahidi katika mazingira magumu na changamoto nyingi. (kama tutapata mifano halisi ya watu hao) Shukrani za tano, ni tunapenda kukushukuru ndugu mhariri wa kitabu hiki Agatha John Mashindano. Na shukrani za sita na za mwisho kuandikwa, ni kwa watu hawa, hata kwa wale ambao hatukuweza kuwataja hapa, shukrani zetu haziwezi kumalizika. Msaada wenu umejidhirisha kwa njia nyingi, na tunathamini sana mchango wenu. Tunashukuru kwa kila hatua ndogo au kubwa ambayo imesaidia kufikia mwisho wa mchakato huu. Shukrani hizi ni za kweli, za maana, na tunahakikisha kwamba haya yote yatatekelezwa kwa vitendo, na kwamba mafanikio haya yataendelea kuleta matunda katika maisha ya kila mmoja wetu. UNAANZAJE? 7UTANGULIZI K ila mtu ana wazo. Wengine wanazo ndoto kubwa sana kwenye maisha yao, hivyo zinahitaji kutimilizwa. Wengine wana vipaji, wengine wana ari, na wengine wana hamu isiyoelekeza ya kufanya jambo fulani kubwa. Lakini swali kubwa linabaki kuwa “Nianzie wapi?” Hili ni swali wengi wetu tunajiliuliza kila siku. Na mara nyingi, hali ya kutojua wapi pa kuanzia hutufanya tusianze kabsa hata kama tuna mawazo mazuri na yenye kuleta mabadiliko na kutufikisha sehemu nzuri zaidi ya maisha yetu ikiwemo na kufikia malengo na ndoto zetu. Kitabu hiki si tu cha kusoma, ni ramani ya maisha. Tumeandika kwa lengo moja kuu: kukusaidia kuanza. Hatuwezi kukudanganya kwamba safari ni rahisi, wala hatujakuahidi kuwa kila kitu kitaenda sawa. UNAANZAJE? 8Tunachoahidi ni hiki: ukianza, kuna mambo makubwa yatafunguka maishani mwako na utakuwa umeamua kujitofautisha na wale wenye wazo, ndoto na maono makubwa pasipo kuanza kuyatekeleza. Simon N. Nyaladi na Furaha A. Kabage wamekusanya maarifa, uzoefu, na hekima ya vitendo, na kuyapanga katika sura ambazo zitakuvusha kutoka sehemu ya kusita (hesitate) hadi hatua ya vitendo au utekelezaji (implementation). Huu ni mwongozo wa mtu wote wenye ndoto zisizo za kawaida maishani mwao na hivyo wanahitaji kuzitimiza. Usijali kama huna mtaji. Usione aibu kama hujui wapi pa kuanzia. Kitabu hiki kitaweka mwanga pale palipo na giza. Na kila hatua utaisoma kwa mfano halisi, maswali ya ndani ya nafsi yako, na picha zitakazojenga taswira ya wazo. UNAANZAJE? 9Karibu kwenye safari ya kuanza, kwa kuanza kwa mara ya kwanza kama ulikuwa hujathubutu kuanza na ulikuwa na wazo/mawazo au pengine hujui pa kuanzia kwenye wazo lako. Na kama ulianza ukafeli/ukashindwa karibu kwenye kuanza upya kwenye wazo lako. Karibu kwenye maarifa ya kitabu hiki upate majibu ya swali lako “UNAANZAJE?” UNAANZAJE? 10DIBAJI K atika ulimwengu wa leo, kila mtu ana wazo, lakini sio wote wana ujasiri wa kuanza. Kitabu hiki, UNAANZAJE? kimeandikwa kwa lengo la kukuwezesha kubadilisha mawazo yako kuwa vitendo. Pia kukusaidia kuelewa hatua muhimu za kuanzia unapokuwa na wazo, kukusaidia kuelewa changamoto unazoweza kukutana nazo, na faida za kuanza safari hii ya kiuchumi na kiakili. Katika kitabu hiki utakutana na mifano halisi ya watu waliofanikiwa, ambao waliweza kugeuza mawazo yao kuwa ukweli. Hizi ni shuhuda za uvumilivu, juhudi, na matumaini, ambazo zitakuhamasisha kuendelea hata utapokutana na vikwazo. Hebu fikiria, wazo linaloweza kubadilisha maisha yako, linahitaji tu hatua ya kwanza ya kutekeleza. Hivyo, ninakukaribisha ujiunge katika safari hii ya kujifunza na kujitathmini, ili uweze kupata mwanga na uelekeo katika maisha yako. Jitayarishe kuchukua hatua, kwa sababu kila jambo kubwa huanza na hatua moja ndogo. UNAANZAJE? 11Karibu kwenye UNAANZAJE? – kitabu ambacho kitaweza kuwa mwongozo wako kuelekea mafanikio. Agatha John Mashindano Muhadhiri Chuo Kikuu cha Dodoma UNAANZAJE? 12Sura ya Kwanza WAZO NI CHANZO CHA KILA KITU UNAANZAJE? 13K atika dunia na ulimwengu wa leo wenye ushindani mkubwa, kila kitu kikubwa tunachokiona biashara, teknolojia, taasisi, kampuni, au hata harakati za kijamii ilianza kama WAZO. Wazo ni kiini kikubwa cha ubunifu, ni nyenzo muhimu ya mabadiliko, na ni chanzo au msingi wa kila hatua kuelekea maendeleo kwenye kitu chochote kwa binadamu. Kwenye sura hii tutajikita katika kuelezea nguvu ya wazo au mawazo ambayo binadamu anakuwa nayo na namna yanavyoweza kuleta mabadiliko makubwa kwenye maisha ya mtu binafsi, jamii, na nchi kwa ujumla. Maana ya Wazo (Idea) "Something one thinks, knows, or imagines; a thought; mental conception or image; notion." (Collins English Dictionary). Kutokea hapo kwa maana ya maelezo kutoka Collins Dictionry wanamanisha, Wazo ni kitu UNAANZAJE? 14ambacho mtu anawaza, anajua, au anafikiria; fikra; dhana au taswira ya akilini. Hivyo fikra, hisia au mtazamo unaozaliwa ndani ya mtu kuhusu jambo fulani ambalo anahitaji kulifanya kwenye maisha yake, hilo huitwa; wazo. Linaweza kuwa wazo la kuboresha kitu chochote kilichopo kwenye mazingira husika, kuanzisha kitu kipya kutoka mwanzo (from the beginning), au wazo la kuleta suluhu kwa kutatua tatizo fulani. Wazo hilo linaweza kuwa dogo au kubwa, lakini lina mageuzi na uwezo wa kuleta mabadiliko na maendeleo makubwa mno, endapo litapewa nafasi ya kukua na kuendelezwa. Mwandishi Napoleon Hill katika kitabu chake Think and Grow Rich alisema, “Ideas are the beginning points of all fortunes.” Pale tu ambapo utakubali kuwasiliana na watu sahihi kwenye wazo lako na linapoanza kuongelewa linaweza kuchangiwa na kuboreshwa na kuja kuwa wazo lenye nguvu na lenye kuleta matokeo makubwa kwa jamii. UNAANZAJE? 15Steve Jobs, mwanzilishi wa Apple Inc., alipata msukumo mkubwa wa kuanzisha kompyuta ya nyumbani kutokana na wazo dogo lililomjia baada ya kuona jinsi kompyuta kubwa zilivyokuwa zikifanya kazi katika maabara. Alisema: “Creativity is just connecting things.” Hivyo basi inaashiria kuwa wazo linatokana na uhusiano wa vitu tunavyoviona, kusikia, na kupitia. Mawazo Yanayobadilisha Dunia na Ulimwengu Katika jamii nyingi, wazo lako hilo ulilonalo linaweza kubeba uzito mkubwa na kuwa chanzo cha mabadiliko ya kijamii. Mfano kutoka Tanzania ni pamoja na: Raisi wa awamu ya tano Dr. John Joseph Magufuli, aliyeleta na aliyebadili mifumo mingi ya utawala na kuhimiza uzalendo kwa kutumia fikra alizozijenga kwa miaka mingi kwenye nafasi mbalimbali serikalini. Na mifano mingine mingi tu kutoka Tanzania. UNAANZAJE? 16Kuna mtu mmoja sasa dunia na ulimwengu unamfahamu kwa mchango wa mabadiliko na mawazo yake aliyokuwa nayo baada ya kuanza kuyafanyia kazi. Elon Musk, mwanzilishi wa SpaceX na Tesla, amekuwa mfano wa kuigwa wa jinsi wazo linavyoweza kubadilisha ulimwengu. Wazo lake la usafiri wa anga za mbali lilianza kama ndoto ya utotoni lakini baadaye likageuka kuwa mradi wa mabilioni ya dola unaotafuta kuweka binadamu kwenye sayari ya Mars Wapo watu wengi sana leo hii wazo/mawazo yao yamekuwa ya kuigwa katika dunia na ulimwengu huu. Mfano mtu aliyefikiria kuanzisha sola za jua kwa ajili ya kupeleka nishati ya mwanga vijijini na kuleta mabadiliko makubwa kwenye jamii zetu na hadi leo yanafanya kazi vizuri na yataendelea kutumika. Hivyo wazo lako ulilonalo usilijaraumu na kulichukulia kama wazo dogo au la kawaida tu. UNAANZAJE? Hatua ambazo wazo hupitia Hata hivyo tafiti mbalimbali zimegundulika kuwa kila mwaka kwa mtu moja huwa anapata mawazo mengi sana, lakini machache tu ndiyo yana nguvu na akiamua kuyafanyia kazi yanaweza kuleta mabadiliko makubwa sana ya maisha yako na jamii kwa ujumla. Hata hivyo ili wazo lako au mawazo yako yakamilike lazima yapitie hatua kadha wa kadha hadi kukamilika/kutimilika. Mwandishi na Mshauri mahiri nchini Tanzania Dr. Joel A. Nanauka, katika kitabu chake cha: Hatua 6 Za Kujiajiri, ameelezea hatua kuu nne (4) ambazo wazo hupitia hadi kufikia hatua ya kuleta mabadiliko katika jamii. Hatua hizo ni kama ifuatavyo: - i. Kupata wazo (Conception) Hatua hii ni ya mwanzo kabisa ambapo mtu hupata wazo lake. Katika hatua hii, mtu huamini kwa nguvu kubwa katika wazo lake, kiasi kwamba hafikirii kabisa UNAANZAJE? 18kuhusu uwezekano wa kushindwa/kufeli, bali hutawaliwa na fikra za mafanikio pekee. Aidha, hujawa na hamasa kubwa ya kulitimiza wazo hilo, na mara nyingi hujikuta akitamani kulizungumza kila mara na kumweleza mtu yeyote anayekutana naye. Katika hali hii, mtu huwa tayari kufanya chochote kinachohitajika ili kuhakikisha kuwa wazo lake linafanikiwa. ii. Kukataliwa (Rejection) Kwenye hatua hii, wazo lako ambalo awali ulikuwa unaliamini na kulitamani kulitekeleza/kulifanya, linaanza kupitia changamoto mbalimbali kama vile kukataliwa, kukosolewa, au kuonyeshwa kuwa siyo wazo lenye nguvu bali ni la kawaida tu. Changamoto hizi huwafanya watu wengi kukata tamaa na kushindwa kuendelea mbele kutokana na vikwazo hivyo. iii. Kutekeleza (Implementation) UNAANZAJE? 19Hatua hii ni muhimu sana ambapo mhusika, au mwenye wazo, huamua kuchukua hatua ya kulitekeleza. Katika hatua hii, utakutana na uhalisia wa kile unachokifanya. Wakati awali wazo lako lilionekana kuwa rahisi kutekelezeka, punde tu unapoanza kulifanyia kazi, utaanza kuona ugumu ambao hapo mwanzo hukuwa umeuona kabisa. Wakati mwingine, utajikuta ukibaki peke yako katika safari hii, hivyo unatakiwa kuthibitisha wazo lako kwa kusimama imara hata ukiwa peke yako. iv. Mafanikio (Celebration) Kwenye hatua hii ndipo utakapoanza kuona matunda na mafanikio ya wazo lako, kwa sababu kila kitu kitakuwa kimeenda sawa na umefanikiwa kwa kiwango kikubwa. Kila unachokiona kitakuwa katika hali ile ile ambayo ulikuwa unaitarajia na kuitamani tangu mwanzo. UNAANZAJE? 20Huu ni wakati wako wa kuanza kusherehekea matunda ya wazo lako. Katika hatua hii, wapo watu waliokuacha, waliokwambia kuwa huwezi au kwamba haiwezekani, na walikukimbia wakati wa hatua ya utekelezaji. Hata hivyo, sasa wanatamani kuwa rafiki zako tena. Zingatia: Wazo lako litapata maana na hatimiliki pale tu utakapoliweka katika utekelezaji au vitendo. Hakuna mtu mwenye hatimiliki ya wazo ambalo halijawekwa katika vitendo. Njia zinazoweza kukusaidia kupata wazo Kupata wazo ni hatua ya mwanzo na ya muhimu sana katika mchakato wa ubunifu au uanzishaji wa jambo jipya iwe ni biashara, mradi, hadithi, bidhaa, au suluhisho la tatizo. Ukweli ni kwamba njia za kupata wazo liwe la kibiashara au kihuduma zipo nyingi sana lakini njia za muhimu zinazotusaidia na zimewaidia wengi na zitakusaidia na wewe pia ni kama zifuatazo; - UNAANZAJE? 21I. Kupitia Uzoefu na Shughuli Zilizofanywa na Zinazofanywa na Wana Familia Usihangaike kupata wazo anza nyumbani hapo hapo. Inawezekana wazazi wako walikuwa wafanyabiashara wakubwa, wahudumu wakubwa wa injili au wamiliki wa chombo cha cha habari, katika shughuli mojawapo inawezekana ukapata wazo la kukusaidia nawe pia. Hii tunaiona kwenye familia nyingi zinazotuzunguka na mfano mkubwa ni familia ya Mohamed Dewji, wao wanarithishana wazo la kibiashara hivyo watoto wanaendeleza tu hilo wazo. Nawe jiulize kuna wazo lolote la kuendeleza kwenye familia yako sasa. II. Kupitia Kusafiri Kusafiri hukuwezesha kuona maisha tofauti, utamaduni mwingine, changamoto mpya na mitazamo mipya. Kwa kuona jinsi watu wengine wanavyoishi, unapata maarifa mapya na fursa ya kubaini UNAANZAJE? 22mambo ambayo hayapo au hayajatiliwa mkazo nyumbani kwako. Mfano: Mtu anaweza kusafiri kutoka Mbeya na kuja Dodoma ana akapata wazo la biashara ya maji linavyofanyika Dodoma na kuweza kuanzisha hapa Dodoma tofauti na Mbeya ambako wazo la biashara ya maji halina nguvu sana. Uzuri wa njia hii, hutoa mtazamo mpana zaidi, huchochea ubunifu kwa kuona njia mbadala za kufanya mambo, husaidia kulinganisha na kuchanganua mahitaji ya sehemu moja dhidi ya nyingine. III. Mazungumzo na Marafiki Kuzungumza na marafiki hukufungua akili kwa mawazo mapya, mitazamo tofauti na uzoefu tofauti. Wakati mwingine, marafiki wanaweza kukuonyesha fursa ambayo hukuwahi kuifikiria. Watumie vizuri marafiki zako waulize maswali na wakuonyeshe kero zao ambazo zinawakumba. UNAANZAJE? 23Kwa mfano, Wakati wa mazungumzo na rafiki, unaweza kugundua kuwa kuna uhaba wa maeneo ya kujifunzia kwa wanafunzi nje ya shule. Hilo linaweza kuwa wazo la kuanzisha kituo cha kujifunzia pia inawezekana kuna uhaba wa maduka mazuri ya vifaa vya shule. Hii njia inasaidia sana kwani huchochea fikra kwa kusikia maoni tofauti, pia husaidia kuona vitu ambavyo wewe mwenyewe huviangalii kwa undani kama wazo la muhimu. IV. Kero au Inayokuzunguka Matatizo ya Jamii Changamoto, matatizo na mahitaji yasiyotimizwa katika jamii ni chanzo kizuri sana cha kupata wazo la mradi, huduma au biashara. Mahitaji haya mara nyingi huonyesha fursa ya kutoa suluhisho pale unapoweza kuleta urahisi wa utatuzi wa kero zao. Kwa mfano, Kama kuna tatizo la taka nyingi mitaani, unaweza kuanzisha mradi wa ukusanyaji taka na utengenezaji wa mbolea au kujenga UNAANZAJE? 24ushirika na viwanda vinatengeneza bidhaa za kurejeleza taka kama plastiki na vyuma. Uzuri wa njia hii ni kwamba inatoa fursa ya kutoa suluhisho lenye athari chanya, wazo linakuwa na soko tayari, kwa sababu linatatua tatizo halisi, pia huweza kuweka msingi wa miradi yenye kuleta maendeleo endelevu. IV. Kusoma Vitabu Vitabu vinabeba maarifa, uzoefu na mawazo ya watu wengine. Kusoma vitabu mbalimbali kunakupa fikra mpya, maarifa ya ndani kuhusu sekta fulani, na huchochea ubunifu. Mfano: Ukisoma kitabu cha Mwl. James Mwang’amba kinachoitwa MPENYO ndani ya hicho kitabu mwandishi ameweza kutaja zaidi ya mawazo 400 ya biashara mbalimbali na huduma ambazo mtu anaweza kuzifanya katika kipindi hiki. Kizuri zaidi ni kwamba ukipata wazo kupitia vitabu utaongeza maarifa na uelewa wa mambo mbalimbali na kuchochea ubunifu wa kushinda changamoto za hilo wazo. UNAANZAJE? 25VI. Mambo Unayoyaweza, Una Uzoefu Nayo na Unayapenda Kuchunguza vipaji, uzoefu wa maisha au kazi, na mambo unayopenda ni njia bora ya kupata wazo ambalo utalitekeleza kwa shauku kubwa na kwa moyo wa bidii ya kujitolea. Hebu chukulia mfano kama unapenda kupika na una uzoefu wa mapishi katika taasisi fulani, unaweza kuanzisha mgahawa kwa ajili ya kuuza chakula kwa jumla na rejareja. Jambo zuri zaidi kutekeleza wazo kupitia njia hii ni kukuwezesha kufanya jambo kwa juhudi bila kuchoka, kukupa nafasi ya kutumia uwezo wako kikamilifu na wazo hili linakuwa na nafasi kubwa ya kufanikiwa kwa sababu lipo kwenye moyo na ujuzi nalo. Kumbe kwa kuangalia mazingira yako, kusikiliza wengine, kuchunguza maisha yako, na kutafuta maarifa, unaweza kupata wazo lenye nguvu na athari kubwa. Muhimu ni kuwa na fikra chanya na kutambua kuwa kila kitu kinachokuzunguka kinaweza kuwa mwanzo wa jambo kubwa. UNAANZAJE? 26Sura ya Pili NIANZIE WAPI? “Take the first step in faith. You don’t have to see the whole staircase, just take the first step,” said Martin Luther King. "Chukua hatua ya kwanza kwa imani. Huna haja ya kuona ngazi yote, chukua tu hatua ya kwanza (Martin Luther king). UNAANZAJE? 27H ii inatuonyesha kwamba hatuhitaji kujua kila hatua ya safari yetu wazo/mawazo yetu. kabla ya kuanza Badala yake, tunapaswa kutambua na kujua kwamba safari ya mawazo yetu yataanza kuonekana ya thamani tu pale tutakapochukua hatua ya kwanza ya kuanza kwa imani, tukiamini kuwa njia itaendelea kufunguka tunapoendelea mbele. Wengi wetu tuna mawazo, tena makubwa sana ambayo tumeyaandika, mengine tunawasilimulia watu tunaowaamini, tunaotamani watusaidie/watupe msaada (support) sehemu fulani, na mengine tumejaza kwenye notebook zetu, laptop zetu na sehemu nyingine nyingi tu. Lakini tunakukumbusha tu kwamba bila kutambua kwamba una wazo/mawazo mazuri na makubwa kiasi gani, kama hujaanza wazo/mawazo hayo yanaweza yasionekane na kuleta mabadiliko yoyote yale ambayo unayatalajia na unatamani kuyafikia au kuyafanya katika maisha yako. UNAANZAJE? 28Mwanafalsafa kutoka nchini china Lao Tzu, aliandika: “A journey of a thousand miles begins with a single step.” Akiwa na maana ya kwamba “safari ya maili elfu huanza na hatua moja.” Kutokana na kauli hii ya mwanafalsafa imebeba hekima ya ajabu ya kutupatia hamasa ya kwamba hatua ya kwanza ni ya muhimu zaidi kwenye kila jambo lolote unalohitaji na unalotamani kulifanya. Hivyo basi, bila hatua ya kwanza, hakuna hatua ya pili. Kwa maana hiyo hakuna wazo au mawazo yoyote yale yanayonza kuonekena kabla ya kuanza, hakuna kuanza, hakuna kuonekana kwa wazo lako. Mwandishi wa kitabu Start with Why, Simon Sinek, alibuni dhana inayojulikana kama “Mduara wa Dhahabu” (Golden Circle). Katika dhana hii, alichora duara wenye mzunguko wa sehemu tatu zilizo wazi, ambapo kila sehemu inaelezea hatua muhimu katika kuelewa na kuwasilisha lengo la mtu. UNAANZAJE? 29Sehemu hizo ni: Why (Kwa nini), How (Jinsi), na What (Nini). Sehemu ya kwanza kabsa ambayo ni ya ndani aliipa jina la WHY (kwa nini), sehemu ya pili ambayo inafuata kutoka ndani aliipa jina la HOW (namna/jinsi) na sehemu ya mwisho kabsa aliipa jina la WHAT (nini). Rejea: Simon Sinek Hivyo kwenye sehemu ya kuanza inajengwa na sehemu ya mwanzo kabisa kwenye duara hilo iitwa Why (kwa nini). Simon Sinek anasisitiza umuhimu wa kuelewa na kutambua “kwa nini” unataka kuanza kumbuka UNAANZAJE? 30kwamba wazo lako linaweza kuwa ndani ya kusudi la kuumbiwa ambalo linakupatia imani inayokusukuma kuelekea kwenye kile ambacho unatalajia na unatamani kukifanya, kwa kufanya. Hivyo inakuhamasisha na kukujengea njia ya kuhamasisha watu wakujue/wajue wazo lako, na kujenga uaminifu wa kudumu kwenye wazo lako hilo ambalo unatamani kulianza au ushalianza tayari. Kwa sababu watu wengi huwa wanaamini kwenye kwa nini unafanya inawezakuwa kuna kitu cha tofauti kwenye kuanza kukifanya hicho kitu. "People don’t buy what you do; they buy why you do it." (Simon Sinek). Akiwa na maana ya kwamba “Watu hawanunui unachofanya; wananunua kwa nini unakifanya.” Hivyo wazo lako linaweza kuwa kwenye kufanya jambo fulani kwenye jamii kama; kuleta huduma, biashara, kusaidia, na kufanya jambo lolote ambalo wakati mwingine wazo lako ndilo limebeba kusudi lako la maishani. UNAANZAJE? 31Mojawapo ya hatua muhimu ya kuanza ni kutambua nia yako ya ndani (inner why) na kuelewa kwa nini unataka kuanza jambo hilo. Hivyo sababu zako ndizo zitakufanya uweze kudumu na kuendelea kukusukuma wakati mambo yatakapokuwa magumu. Hivyo kila hatua ya mafanikio ya wazo lazima iwe na msingi wa ndani unaoelewaka. Wapi Pa Kuanzia? Hapo Ulipo Kwenye kuanza huwezi kungoja hadi hali iwe nzuri kiasi gani ndiyo uanze laa Hakuna wakati unaofaa zaidi ya sasa. Andika mawazo yako, toa huduma ndogo ndogo kwenye wazo lako, kama wazo lako linahitaji kutengeneza kitu kwa mkono wako fanya, kama wazo lako linahitaji kutoa msaada toa, kama ni kuanzisha kitu anzisha. Hapo ndipo pa kuanzia. Kauli ya Martin Luther King inatuhimiza vyema kabisa: “You don’t have to see the whole staircase, just take the first step.” UNAANZAJE? 32Hivyo hatuhitaji kuwa na kila kitu ndipo tuanze hapana, anza na sehemu ya ulionayo/iliopo sehemu zingine zitaendelea kuonekana mbele ya safari, usisubiri uwe na fedha nyingi kiasi gani ndipo uanze wazo lako la biashara la hash Anza na kiasi kidogo ulicho nacho. Kwenye kuanza kuwa tayari kujifunza kila siku. Mambo mengi utakayokumbana na kukutana nayo utajifunza ukiwa njiani. Hakuna mtu yoyote anayezaliwa anajua kila kitu, vitu vingine huwezi kuvijua kabla ya kuanza. Kujifunza ni sehemu ya mchakato. Kuna sehemu ya elimu ambayo siyo rasmi utajifunza kwenye vitabu kwa kusoma, video, kozi fupi, au kwenye mazungumzo mbalimbali inaweza kukupa nguvu ya ziada ya kuendelea. Kuna wakati unaongopa, kwenye kuanza kunakujikuta una hofu ni jambo la kawaida sana. Hivyo basi usisubiri hofu iishe ndiyo uanze. Anza ukiwa unaogopa. UNAANZAJE? 33Susan Jeffers aliwa kusema: “Feel the Fear and Do It Anyway.” Akiwa na maana ya kwamba hisi hofu lakini fanya hivyo, endelea tu na fanya tu. Kumbuka hakuna siku ambayo utaamka hofu imeisha kabsa. Huna haja ya kukaa unasubiria, huko ni kupoteza muda na kujichelewa kutimiza wazo lako. Kuanza kwa kidogo (start small), ni mojawapo ya mbinu bora za kuondoa hofu ni kuanza kwa hatua ndogo. Usisubiri mazingira kamili. Anzia pale ulipo, na anza na ulicho nacho. Kwenye mfumo wa teknolojia kuna dhana inayotumika sana kwenye kuanza ijulikanayo kama “Minimum Viable Product (MVP)” yenye maana kama toleo la kwanza lenye uwezo wa kutosha kufanya kazi. Hivyo kuna vitu vingine ambazo unavyo kama wazo vitaanza kuonekana na pale ambapo UNAANZAJE? 34utakuwa umeamua kuanza angalau na Minimu viable product kwenye wazo lako ulilonalo. Kwenye hatua hii ya awali na ya muhimu sana ya kuanzia. Epuka mambo kama nitafanya leo, nitafanya kesho, nitafanya wiki ijayo, nitafanya mwezi ujao, nitafanya mwakani. Tabia ya kughairisha wazo/mawazo imeua ndoto nyingi sana za watu. Bila kujua kwamba kuna muda utakuja kujutia na kujiraumu zaidi kwa mambo ambayo hukuyafanya kuliko mambo ambayo umeyafanya. Wengi wetu leo hii wanalia sana pale ambapo muda wao unafikia mahali pabaya na wanaangalia mambo mengi hawajayafanya na waliyofanya ni machache kuliko ambayo bado, na wanatamani kuyafanya. Tafiti zinaonyesha asilimia kubwa wa watu hughairisha mambo, hii hata wewe leo ni UNAANZAJE? 35shahidi yapo mambo mengi ambayo ulipanga kufanya lakini hata leo hii hujafanya hata moja. Dr. Joel A. Nanauka amelezea kwa nini watu hupenda kughairisha mambo na sababu zipi zinawafanya waghairisha/wasianze kile ambacho wamepanga kufanya. Zijue sababu na aina ya makundi haya, na uweze kujue namna ambavyo unaweza kutoka kwenye kundi hilo. Kundi la kwanza ni: Wapenda mzuka (Thrill Seeker) wana uraibu wa kufanya jambo kwa dakika za mwisho mwisho kwa sababu wamejijengea tabia hiyo. Hivyo epuka sana tabia hii ya kufanya jambo dakika za mwisho mwisho kwa sababu hata kama muda unao utajicheleweshe ili usubirie na ufike dakika za mwisho. Kundi la pili ni: Wale wanaotafuta maoni ya watu kama vile kusifiwa ndipo afanye, kutiwa moyo, ukimkosoa anakata tamaa na hivyo wengi huamua kughairisha kwa kuogopa watu wanamsemaje. UNAANZAJE? 36Kundi la tatu ni: Wale wanaogopa kulipa gharama hawa wanajua kabisa sehemu na kitu ambacho wanapaswa kufanya wanaghairisha kwa sababu wanaogopa kulipa gharama. Kundi la nne ni: Wanasubiri ukamilifu wanataka kila kitu kikae sawa kabla hajachukua hatua yeyote. Hivyo husubiri hadi wawe na vingi na matokeo yake hushindwa kuanza na kupelekea kubakia pale pale wakati wote. Kundi la tano na la mwisho ni: Wanajiamini kuwa wako bize (Busy Procrastinators) wao hujiona wako bize kumbe hawajui wanaotafuta kwenye maisha yao kwa sababu hata ukiwauliza wanatafuta nini kwenye huo ubize, hawajui. Zingatia wewe upo kwenye kundi gani au ni sababu ipi inakufanya ushindwe kuanza na fanya juu chini uweze kuepukana na tabia hiyo. Ikumbukwe tu kwamba wazo lako linaweza kuwa suluhisho la tatizo la mamilioni ya watu. Anza leo kulipa nafasi. UNAANZAJE? Namna ya Kuanza Upya Wazo Lako Baada ya Kufeli. Wapo watu wengi wanaojiuliza mbona kama kuanza nishaanza sana na wazo ni lilelile, na hakuna matokeo ambayo niliyapata kwenye wazo hilo ambalo nilikuwa naliamini sana, na nalipenda sana, na wakati mwingine nilifanya maandalizi ya kutosha kabla sijalianza kulifanya, lakini mwisho wa siku niliambulia kufeli/kushindwa tu. Sehemu hii kwako ni nzuri sana kwa sababu tunaenda kukufundisha na kukuelekeza namna ya kuanaza upya kwenye wazo lako baada ya kufeli kwa mara ya kwanza, ya pili, ya tatu au zaidi ya hapo. Kumbuka kama tulivyosema huko mwanzoni kwenye utangulizi hakuna mafanikio rahisi hapa dunia hivyo mafanikio siku zote ni magumu na yanahitaji jitihada na uvumilivu wa hali ya juu. Hata hivyo kufanikiwa kwa wazo lako nako kunahitaji jitihada na uvumilivu wa kutosha ili wazo liweze kusimama imara na kuanza UNAANZAJE? 38kuonyesha matunda yake uliyokuwa unayatalajia na unatamani kuyafikia. Kumbuka, unapochagua kufuatilia wazo ulilonalo ambalo mara nyingine linaweza kuwa ni sehemu ya kusudi lako maishani. Kuna nyakati ambazo unaweza kuangukia kwenye kufeli. Swali muhimu siyo kama umeshindwa/umefeli, bali ni: baada ya kufeli ulifanya nini? Na sasa umefanya nini? Maana msingi siyo kufeli, bali hatua unazochukua baada ya kufeli. Kuna wengi wanaofeli mara ya kwanza, na kufeli hiyo huwafanya wasione tena njia ya kuendelea, bila kujua kwamba kuna njia ya kuanza upya na kuibuka na ushindi mkubwa ushindi ambao ulikuwa unautarajia na kuutamani katika wazo lako hilo. Dr. Joel A. Nanauka analezea hatua muhimu za kufanya baada ya kufeli/kushindwa kwenye jambo fulani, ambazo kupitia hizo zinaweza kukufanya kuanza upya baada na kuibukia mshindi hata kwenye wazo lako hilo. UNAANZAJE? 39Hivyo unaweza kufeli kwa mara ya kwanza lakini ukarudia tena na kufanya vizuri zaidi kwenye wazo hilo hilo ulilofeli mara ya kwanza. HIVYO HATUA HIZO NI: - i. Kubali failure) kwamba umefeli (Accept Watu wengi huwa hawakubali kuwa wamefeli, bila kujua utofauti uliopo kati ya kukubali kwamba umefeli na wewe kuwa ni felia. Ambapo ulichofeli ni kile ulichokifanya, lakini hujafeli wewe kama wewe. Mfano mzuri mwanafunzi akifeli mtihani siyo yeye aliyefeli bali ameufeli ule mtihani. Hivyo basi kubali kuwa hicho kitu umekifeli ndipo ambapo utaanza kuchukua hatua za kutafuta suluhisho la tatizo hilo. Ikumbukwe kuwa watu ambao wanakataa tatizo hawawezi kupata suluhisho kwenye tatizo lao. UNAANZAJE? 40Kwa kufanya hivyo hata kwenye wazo lako kubali kuwa umelifeli, ndipo utachukua maamuzi ya kuanza kutafuta msaada na majawabu mazuri kwa ajili ya kuja kufanya vizuri zaidi na kwa ubora wa hali ya juu. ii. Miliki kuwa kufeli ni wajibu wako (owner you are failure) Chukulia kufeli kama ni wajibu wako usiraumu watu wengine, kwa sababu watu wengi hufeli na kupelekea kutoa maneno ya kuwaraumu watu wengine kama nimefeli kwa sababu ya wazazi wangu, ndugu zangu, marafiki, au mtu fulani hakunisaidia. Wakati mwingine ni sahihi kuwa kuna watu baadhi wamesababisha kufeli kwako, lakini chukulia ni wajibu wako kwa sababu punde tu utakapochukulia kuwa ni wajibu wako. Hapo ndipo ambapo utaanza kuchukua hatua ya kutoka kwenye kufeli huko kwa kutafuta suluhisho la kufeli huko. Hiyo itakufanya uweze kuanza upya vizuri. UNAANZAJE? 41iii. Fanya maamuzi kwamba utaanza upya (make a decision that you are go to start again) Watu wengi kufeli kwa mara ya kwanza, kunawafanya wabaki kudumu kwenye kufeli kwa mara ya kwanza, kwa kuzungumzia kufeli kwao mara zote, kujikumbushia kufeli kwao, na kujiona wao kama hawawezi tena kuanza upya kwa kufungua ukurasa mwingine. Bila kuchukua hatua ya kuamua kuanza upya utabaki kwenye felia yako ya awali. Hivyo basi nini unachotakiwa kufanya, ni kuamua kuwa utafungua rasmi na kufungua ukarasa wa kuanza upya katika sehemu uliyo feli. iv. Jikumbushe mafanikio yako ya nyuma (remeinder yourself of you are pass success) Kumbuka kwenye dunia na ulimwengu huu hakuna mtu ambaye tu yeye mara zote huwa anafeli kila muda hapana. UNAANZAJE? 42Kuna mambo ambayo ulishawahi kufanya huko nyuma na uliyafanya kwenye ubora wa hali ya juu na kuwa mshindi au ukafanikiwa ikiwemo na hatua dogodogo ambazo ulizifanya na ukafanikiwa. Hivyo tafakali sehemu hizo. Kwa kufanya hivyo unaukumbusha ubongo wako kuwa kama niliweza kufaulu/kufanikiwa kwenye hili/hayo hata hili pia naweza kufanikiwa. v. Jifunze (Take lessons) Kila hatua ya kufeli ilichukulie kama somo la kujifunza kwenye kufeli kwako, na hii itakupatia kujifunza mambo mengi sana katika kufeli kwako. Kama vile; utajifunza kuna wakati mwingine hutakiwi kufanya vitu kwa haraka sana, unatakiwa kuheshimu kitu kama mchakato (process) kwenye kila kitu unachokifanya, watu wapi ni wa kuepuka kwenye maisha yako na vitu vingine vingi tu utajifunza. Kwa kufanya hivyo utajijengea kwenye ubongo wako kumbe hiki kitu kilikuwa cha mapito. UNAANZAJE? 43Usipofanya hivyo akili yako inaendelea kujijengea kanuni kwamba hiki kitu ni cha kudumu katika maisha yako. Hivyo basi, unapaswa kufahamu kwamba bila kujali umefeli mara ngapi, au ni wazo gani lililokuangusha, bado una nafasi ya kufungua ukurasa mpya wa maisha. Unaweza kuinuka tena na kuanza upya. Kuna watu wengi waliowahi kufeli hadi hatua ya chini kabisa maishani, wakiwa wamepoteza kila kitu lakini hawakukata tamaa. Walijikusanya upya, wakajifunza kutoka kwenye makosa yao, na hatimaye wakasimama tena wakiwa na nguvu zaidi. Na wewe pia, bila kujali aina au uzito wa changamoto uliyoipitia, unaweza kuibuka tena. Unaweza kuanza safari yako upya kwa wazo jipya au kwa kulifufua lile lililofifia. Mwanzo mpya upo na mara nyingi unaanzia pale ulipoanguka. UNAANZAJE? Unaanza kwa kutambua kuwa kushindwa si mwisho wa safari, bali ni sehemu ya njia. UNAANZAJE? Umuhimu wa Kuanza Wazo Lako Kwa Siri Kila mmoja ambaye anatamani na kuhitaji kufikia sehemu nzuri zaidi kwenye jambo lake ambalo analifanya au anatalajia kulifanya lazima atambue wakati sahihi wa kulitoa/kulitangaza (explore) kwa watu. Ambapo wakati huo sahihi utakuwa ni mwafaka kwake kwa ajili ya kuelendelea kulijua zaidi, na siyo kulididimiza/kulifanya liweze kushindwa kutimia/kutimilika. Kwa mfano, sisi Simon N. Nyaladi na Furaha A. Kabage waandishi wa kitabu hiki, kama tungesimama na kutangaza mapema kwamba tunakusudia kuandika kitabu hiki kwa pamoja, huenda tusingefikia mafanikio tuliyo nayo sasa. Tungekumbana na changamoto nyingi ambazo hujitokeza mara baada ya mtu kutangaza au kuzungumza kuhusu wazo lake kabla halijatimia au kukamilika. UNAANZAJE? 45Ni kwa sababu hiyo tuliamua kulifanyia kazi wazo hili kimya kimya hadi lilipokua na kupevuka. Hii inatufundisha kuwa si kila jambo linapaswa kusemwa kabla ya muda wake; kuna nguvu ya ajabu katika kufanya kazi kwa bidii kimyakimya hadi matokeo yaonekena. Wakati fulani, tungeweza kukutana na sababu au vikwazo mbalimbali, ikiwemo kukatishwa tamaa na kushambuliwa kwa maneno kama vile, 'wanajiona,' 'hamtaweza,' pamoja na kauli nyingine nyingi zenye lengo la kuturudisha nyuma na kutuvunja moyo. Maneno haya yangekuwa kikwazo kikubwa katika safari yetu na yangeweza kutufanya tushindwe kusonga mbele. Dr. Joel A. Nanauka ameelezea umuhimu wa kufanya jambo lako kimya kimya. Jambo la kutambua ni kwamba muda sahihi wa kuzungumza na kusema jambo lako kwa watu. Jizuie hali ya kufurahia jambo lako na kufanya dunia nzima wajue kuwa una wazo fulani na UNAANZAJE? 46unataka kulifanya, matokeo yake hupelekea kusema jambo lako kabla ya muda haujafika. Wakati wote ule ukiruhusu wazo lako linaloendelea kwenye maisha yako kudhihilika/lidhihilike kabla ya muda haujakamilika unaweza kuvutia watu ambao watalishambulia na kupoteza kabisa mwelekeo wa wazo lako maishani mwako. Kwenye maisha jifunze tofauti kati ya kumficha mtu kitu na kusubiria muda sahihi wa kumwambia, ni vyema sana ukafahamu hiyo hekima. Kuna wakati humwambie mtu wazo au kitu chako si kwa sababu umeamua kumficha bali unasubiria muda sahihi wa kumwambia. Kumbuka si kila mtu utakayemwambie jambo lako leo ana mapenzi mema na wewe, kwa sababu unaweza kumwambia mtu kitu akatengeneza chuki, akawa hakupendi au akawa anataka kuzuia usifike kule unakotaka. Hivyo atatumia hiyo taarifa kama sehemu fulani ya kuzuia wazo/jambo lako. UNAANZAJE? 47Wewe mwenyewe unaweza kuwa shahidi leo hii vipo vitu ambavyo ulitalajia kuvipata lakini tu baada ya kuvisema, ulivikosa kulingana na shambulio baada ya kitu hicho kujulikana kwa watu. Mtu mmoja alishawahi kusema: “People can not attack what they don’t know.” (unknown). Shambulio la watu juu yako ni juu ya jambo ambalo wanalifahamu kwako, jifunze kuwa na subira na wakati sahihi wa kusema kabla ya wakati. Jambo jingine la muhimu, unapozungumza mapema wazo lako unapoteza muda wa maandalizi kwenye wazo au jambo lako badala yake utatumia muda mwingi kukabiliana na mashambulizi. Wazo nzuri na jema linahitaji maandalizi, unapolisema unavutia mashambulizi. Hivyo basi muda na nguvu nyingi utaanza kuitumia kukabiliana na mashambulizi badala ya kutumia muda na nguvu hizo kuendelea na maandalizi ya hilo wazo jema. UNAANZAJE? 48Jifunze kwenye maisha yako kujizuia kwa kusema hapana hili wazo halipaswi kujulikana kwa sasa hivi nitalisema baada ya muda fulani. Cha kuzingatia hakikisha unasema wazo lako kwenye muda ambao ni ngumu mtu yeyote kulibadilisha au kuligeuza tena. Na ikihitajika kusema sema kwa juu juu, ambapo itamfanya aelewe na ajue kwa juu juu na siyo kwa undani zaidi. Watu wengi hukosa uwezo wa kujizuia na kuhifadhi siri. Hali hii huwafanya pia kushindwa kutunza mambo ya ndani yanayohitaji uaminifu mkubwa, ikiwa ni pamoja na vitu muhimu na vya thamani. Pata Mshauri au Ambatana na Watu Wenye Wazo Kama Lako. Ikumbukwe kwamba siku zote watu wanaofanikiwa kwenye wazo/mawazo yao, huwa hawatembei peke yao. Huwa wana watu wanaowashauri na kuwasaidia, hivyo hata wewe leo hii kwenye wazo lako hilo ni vyema ukatafuta mtu unayeona ni sahihi na UNAANZAJE? 49unayemheshimu kwa ajili ya kupata ushauri na kukuelekeza kwenye njia sahihi ya kupita. Hasahasa unashauriwa kutafuta mtu ambaye amefanikiwa kwenye wazo kama lako. Mtu mmoja waliwahi kusema: “Surround yourself with people who are smarter than you.” (Russell Simmons). Akiwa maana ya kwamba jizungushe na watu wenye akili na maarifa zaidi yako. Kwa kufanya hivyo inakupatia muda wa kuwasikiliza na kupata hekima ya kuepuka makossa ya msingi. Wazo lako siku moja litaonekana tu pale ambapo umeamua kuambata na watu sahihi na wenye wazo kama lako, itakuwa kirahisi hata kwako pia kuoenekana. Tumia mitandao Kama Njia ya Ushawishi Wa Wazo lako. UNAANZAJE? 50Leo hii dunia na ulimwengu umeunganishwa kwenye teknolojia ambayo inatufanya tuweze kuonekana zaidi na kwa haraka sana. Wazo lako unaweza kuwa unalichukulia kama dogo au la kawaida sana lakini limebaba thamani kubwa sana ambayo wewe mwenyewe hujaitambua. Hivyo basi baada ya kuanzisha wazo lako tumia mitandao ya kijamii kwa maslahi mazuri kama fursa ya kuonyesha unachokifanya kwa kufungua akaunti mbalimbali ambazo utakuwa unatumia kuonyeshea na kupost huko vitu vyako. Mitandao ya kijamii kama vile: WhatsApp, Instagram, Facebook, YouTube, Telegram, n.k. ni mizuri kwa ajili ya kukujengea na kukutangazia wazo lako, ili kushirikisha dunia na ulimwengu juu la wazo lako na kwa kufanya hivyo itakurahisishia zaidi kujulikana kulingana na wazo lako linahusu nini. UNAANZAJE? 51Sura ya Tatu GHARAMA ZA KUANZA UNAANZAJE? 52K uanza safari ya utekelezaji wa jambo lolote iwe ni wazo la biashara, huduma, uandishi, taaluma mpya, au hata mabadiliko ya maisha binafsi si jambo rahisi. Kwani linahitaji kujitolea kwa njia nyingi ambazo si fedha pekee kama ambavyo watu wengi huamini kuwa gharama pekee inayowakwamisha kuanza utekelezaji wa wazo lao ni ukosefu wa fedha pekee na kusahau gharama zinginezo. Gharama hizi zinaweza kuwa za kiakili, kiroho, kihisia, kijamii na kimuda, na zinahusisha hatari ya kuingia katika eneo jipya ambalo hauna uzoefu nalo zaidi ya kuona kwa wengine tu. Hata sisi katika shughuli hii ya uandishi kuna gharama nyingi tunazilipa ili huduma hii iendelee zaidi na siyo gharama moja tu ni zaidi ya moja. Hivyo kabla haujaanza kufanya lolote hakikisha unajua gharama zake na namna ya kuzilipa. UNAANZAJE? 53Hapa chini tunazieleza gharama hizo kwa kina. Gharama ya kujua eneo sahihi la kutumikia wazo lako. Hili linapaswa kuwa jambo la muhimu na la kwanza kwa wewe kujua ni eneo lipi ambalo wazo lako linahitajika na unapaswa kulitekeleza. Kwenye eneo sahihi ndipo utakutana na watu sahihi na hii itakuepusha kukutana na upinzani mkubwa ikiwa utetekeleza wazo lako eneo lisilo sahihi na kwa watu wasio sahihi. Tunapozungumzia gharama ya kujua eneo sahihi ni muhimu sana kwani watu wengi wamefeli kukamilisha utekelezaji wa wazo lao kwa kuwa walitekeleza eneo lisilo sahihi na watu wasio sahihi. Kabla ya kutekeleza hilo wazo lako hakikisha unajua ni nyanja ipi kati ya hizi iwe kugusia eneo la uchumi na biashara, vyombo vya habari na matangazo, dini na imani, sanaa, burudani, uongozi na utawala. UNAANZAJE? Gharama ya muda Muda ni rasilimali isiyoweza kurejeshwa. Ili kuanzisha jambo jipya, mtu hutakiwa kuwekeza muda mwingi mara nyingi kwa kujinyima mambo ya burudani, usingizi, au mahusiano na watu wanakupotezea muda kila siku au watu wenye vipaumbele tofauti na vyake kwenye maisha. “The key is in not spending time, but in investing it.” Stephen R. Covey Yaani kama mtekeleza wazo unapaswa kuacha kupoteza muda au kutumia tu muda bali ufikie kufanya jambo la kiuwekezaji kwa ajili ya kesho yako na jamii yako kupitia muda. Hii inaweza kufikia kipindi cha kununua hadi muda wa watu wengine ili kutosheleza utekelezaji wa wazo lako. Kwa mfano: Mjasiriamali Elon Musk aliwahi kusema kuwa aliwekeza saa zaidi ya 100 kwa wiki katika ujenzi wa Tesla na SpaceX. UNAANZAJE? 55Hii ni gharama ya muda ambayo watu wachache wako tayari kuilipa. Tukuambie tu ukweli hata sisi kukamilisha uandishi wa kitabu hiki halijawa suala la kulala na kuamka kwa siku moja bali ni matokeo ya uwekezaji nzuri katika muda wetu na kuachana na mambo ya hovyo. Hebu siku ya leo kaa chini tafakari, ni mambo gani utaanza kuyaepuka ili wazo lako liwe na muda wa kutosha na kutekelezwa kikamilifu. Gharama ya fedha Ingawa si kila wazo linahitaji mtaji mkubwa, karibia kila jambo lina gharama ya kifedha iwe ni kununua vifaa, kusajili jina la biashara kama wazo lako ni la biashara, au kulipia mafunzo kwa ajili ya wazo la kihuduma n, k Na watu wengi wanashindwa kutekeleza wazo lao kwa kuogopa gharama za kifedha kwa hali waliyonayo sasa, lakini kama kweli una dhamira ya kutekeleza wazo lako basi tunakusihi sana angalia namna ya kuanza utekelezaji hata kwa udogo. UNAANZAJE? 56“Don’t wait for the perfect moment, take the moment and make it perfect with what you have.” John F Kennedy Yaani usipende kusubiri eti kila kitu kiwepo ndipo utekeleze wazo lako unaweza ukaanza hata kidogo kwa fedha ulizonazo au kushirikiana na mwenye fedha za kutosha ili kuona namna ambavyo wazo lina nguvu na usahihi kulingana na majira na watu. Gharama ya mtazamo chanya kifikra na hisia Kuanzisha jambo jipya kunahitaji kuvumilia hofu, mashaka binafsi, na hali ya kutojua kesho ya wazo lako itakuwaje. Kuna muda unapaswa kuwa tayari kuwa peke yako pale ambapo watu watakutenga kwa sababu ya kujitofautisha kwako na uwe na mtazamo chanya wa ushindi na mtazamo wa kujifunza hata kama unafeli kwa awamu ya kwanza ulipoanza. Kuna muda umri, hadhi yako na mwonekano wako unaweza kuwa kikwazo cha kutekeleza wazo lako lakini wewe uliyepata nafasi ya UNAANZAJE? 57kipekee kusoma nakala hii hakikisha unaepuka kabisa mitazamo hasi. Gharama ya mahusiano na watu sahihi Wakati mwingine unahitaji kuacha baadhi ya mahusiano yasiyochochea maendeleo chanya katika wazo lako na kuanza kutafuta kuwa na mahusiano sahihi na watu watakaozidi kukupa hatua kubwa zaidi. Mfano: Mtu anayetaka kuacha kazi nzuri na kuanzisha biashara anaweza kukatishwa tamaa na familia au marafiki wanaotaka aendelee kubaki kwenye hiyohiyo kazi. Lakini ni lazima alipe gharama ya kueleweka vibaya ili kufikia ndoto yake na kutafuta watu sahihi watakaomsaidia kusonga mbele zaidi kutekeleza wazo lako. Hebu fikiria mfano wa wazo la kitabu hiki ni mchakato uliofanikishwa kwa juhudi za watu wawili kulingana na aina ya wazo na sisi sote kulipa hii gharama ya kuwa na uhusiano bora baina yetu. UNAANZAJE? 58Sasa angalia wazo lako na aina ya watu unaowahitaji hakikisha unakuwa nao. Gharama ya kupoteza raha na starehe za muda mfupi Kuanza jambo jipya kunamaanisha kujinyima raha za sasa ili kujenga maisha bora ya baadaye kwa familia yako na kizazi chote kwa ujumla. Hii ni pamoja na kuacha starehe, kutumia pesa kwa tahadhari na kupunguza matumizi yasiyo ya lazima. Hakikisha muda wako mwingi na pesa zako nyingi zinakuwa katika kipaumbele cha kufanikisha wazo lako zaidi kuliko mambo ya starehe. Gharama ya nidhamu na kuwa maamuzi magumu Kuanza jambo lolote kunahitaji nidhamu kali ya kuamka mapema, kufanya kazi hata ukiwa hauna motisha, au mtu wa kukusukuma na kusema “hapana” kwa vishawishi vinavyoweza kukupotezea muda na rasilimali fedha. UNAANZAJE? 59Mfano: Watu kama wanariadha, wanakimbia kila siku kwa ajili ya mazoezi au waandishi wanaandika kila siku hata bila hisia kwa sababu wanajua matokeo hutegemea msimamo, si hisia za muda mfupi kwa kuwa kufanya kidogo kidogo ndipo huleta ushindi wa siku moja katika riadha au kukamilisha wazo la uandishi wa kitabu kama hivi. Gharama ya kukubali kukataliwa au kukosolewa Ukianzisha jambo jipya, utakuwa wazi kwa watu kusema vizuri au vibaya. Ni gharama ya kuamua kuwa mbele ya watu, na kuonekana katika sura mpya ambayo wapo watakao furahia na wengine kuchukia. Mfano: Steve Jobs alikataliwa na kufukuzwa katika kampuni aliyoanzisha, Apple. Lakini alikubali gharama hiyo na akarudi kuwa mmoja wa waanzilishi wa mapinduzi ya teknolojia katika hali bora zaidi ya awali kwa uzoefu alioupata awali. Hii ikusaidie kutunza afya yako ya akili pia. UNAANZAJE? Ujasiri na kujitoa kwa bidii na muendelezo Hii ni gharama ya muhimu lazima uilipe ili kutekeleza wazo lako. Watu wote waliofanikiwa kwenye wazo, ndoto au biashara yao wamelipa gharama ya ujasiri, wao waliamua kutojidharau walijiamini na kuamini katika uwezo waliojaliwa na mwenyezi Mungu. KUNA AINA KUU TANO ZA UJASIRI UNAOPASWA KUWA NAO. Tutumie mfano wa mtu mwenye wazo la kuwa mwandishi na mwalimu wa vijana kuhusu maadili. Kwa kuzingatia maisha yetu halisi kama waandishi wa vitabu vinavyogusa maisha ya vijana, tunaweza kueleza mengi kuhusu ujasiri. Aina hizo za ujasiri ni kama zifuatazo kwa kuzingatia mfano huu wa waandishi wa vitabu vya maadili kwa vijana. Katika kufanikisha wazo la kuwa mwandishi wa vitabu vinavyofundisha maadili kwa vijana, ujasiri ni kiungo muhimu katika safari hii. UNAANZAJE? 61Aina tano za ujasiri ambazo ni muhimu kwa mtu mwenye kusudi hili: - Ujasiri wa kuanza ukiwa na vichache Huu ni ujasiri wa kuanza jambo kubwa, kama kuandika vitabu vya maadili kwa vijana, ukiwa na rasilimali chache au ujuzi mdogo. Wakati mwingine, mtu anapozungumzia kuandika vitabu vya aina hii, anaweza kukutana na changamoto ya kutokuwa na vifaa vya kutosha au hata uzoefu wa kutosha. Ujasiri wa kuanza ukiwa na vichache unahusisha kuwa na imani kwamba hatua moja ya kwanza ni muhimu na hatua nyingine zitajitokeza baadaye. Huu ni ujasiri wa kujua kwamba kila kitu kikubwa kilianza katika udogo na kuzidi kukua zaidi kidogo kidogo. Ujasiri wa kuweza kusimama peke yako na kuendelea mbele Wakati mwingine, mwandishi anaweza kujikuta akifanya kazi bila msaada wa wengine, ama kutokana na kutokuwa na timu ya kufanya kazi pamoja. UNAANZAJE? 62Huu ni ujasiri wa kusimama peke yako, kushikilia maadili yako, imani yako na kuendelea kutekeleza wazo lako bila kujali upinzani au upweke. Mwandishi anahitaji ujasiri huu ili kudumisha msimamo wake na kubakia thabiti katika muktadha wa changamoto nyingi anazokuwa anazipitia. Ujasiri wa kutoeleweka na kuendelea mbele Ujasiri wa kutoeleweka na kuendelea ni muhimu kwa mwandishi ambaye anaandika vitabu vya maadili kwa vijana. Huu ni ujasiri wa kuwa na imani katika kile unachoandika, hata kama watu hawataki kuelewa au kusema kwamba kile unachofundisha hakiwezi kufanyiwa kazi. Jambo la msingi ni kuzidi kujifunza na kujenga tabia ya kujiboresha na kumsikiliza Mungu na namna sahihi ya kulifanikisha wazo lako kwa ubora zaidi. Ujasiri wa kusikia maumivu kujilazimisha kuendelea mbele UNAANZAJE? na 63Mwandishi wa vitabu vya maadili kwa vijana anaweza kukutana na changamoto nyingi. Anaweza kukutana na ukosoaji mkali kutoka kwa jamii, wapenzi wa vitabu, au hata kutoka kwa familia na marafiki. Ujasiri wa kusikia maumivu, ambao ni maumivu ya kukosolewa au kushindwa kukamilisha uandishi kwa wakati na bado kuwa na nguvu ya kuendelea mbele, ni muhimu sana. Mwandishi anahitaji kuwa na uwezo wa kusamehe, kupokea maumivu ya kukosolewa na bado kuwa na nguvu za kuendelea na kazi yake kwa matumaini ya kueleweka baadaye. Ujasiri wa kuamini bila kuona dalili ya kupata matokeo Kuandika vitabu vya maadili kwa vijana kunaweza kuchukua muda mrefu kabla ya kuona matokeo ya juhudi zako. Ujasiri huu unahusisha kuendelea kuandika, kuhariri, na kuboresha bila kuona matokeo ya haraka. UNAANZAJE? 64Mwandishi anahitaji kuwa na imani kwamba kazi yake itakuwa na matokeo mazuri kwa vijana, hata kama matokeo haya hayapatikani mara moja. Huu ni ujasiri wa kumwamini Mungu au njia yako, kwamba matokeo yatakuja kwa wakati wake. Ukweli ni kwamba ujasiri katika wazo hili unahusisha uwezo wa kuvumilia changamoto, kuendelea mbele bila kujali vikwazo, na kutekeleza majukumu. Kumbe pia kupitia kukataliwa inaweza kuwa njia ya kujiimarisha wewe binafsi na kuwashangaza wengi. Sasa tumeona kuwa gharama za kuanza jambo si tu zile zinazoonekana kwenye bajeti au akaunti ya benki. Gharama halisi ziko ndani ya mtu: afya, muda, hisia, nidhamu, ujasiri, na uamuzi wa kujitenga na hali ya kawaida. Ukizikubali gharama hizi mapema, utaenda mbali zaidi ya unavyofikiri. UNAANZAJE? 65JINSI YA KUJIANDAA KIMKAKATI KULIPA GHARAMA ZA KUANZA NA KUFANIKIWA Baada ya kuelewa gharama mbalimbali za kuanza jambo, hatua inayofuata ni kujiandaa kiroho, kisaikolojia, kimkakati, na kivitendo ili uzikabili kwa mafanikio. Hapa chini kuna mbinu muhimu za kusaidia mtu kulipa gharama hizo na kusonga mbele bila kuyumba: Tengeneza dira na malengo ya kuongoza hatua zako Usiingie vitani bila ramani. Kabla ya kuanza, jiulize. Kwa nini nataka kufanya hili jambo? Nataka kufikia nini ndani ya miezi 3, 6 au mwaka mmoja? Anza kidogo, lakini anza sasa (start small, start now) UNAANZAJE? 66Wengi huogopa kwa sababu wanaona wazo kubwa mno. Badala ya kungoja kila kitu kiwe tayari, chukua hatua ndogo leo. Andaa bajeti ya muda na fedha Saa ngapi kwa wiki utatenga kwa ajili ya jambo lako? Ni kiasi gani cha fedha uko tayari kuwekeza kwa mwezi kwenye wazo lako? “A budget is telling your money where to go instead of wondering where it went.” Dave Rams Panga bajeti na ratiba sahihi juu ya pesa na muda wako ndani ya wazo unalotaka kuanza. Andaa mazingira sahihi na namna ya kupata mahitaji kutoka kwa watu Zungukwa na watu wenye mtazamo chanya, wenye ndoto, au waliofanikiwa. Tafuta mshauri UNAANZAJE? 67au tembelea vikundi vya watu wanaojifunza na kutaka kufanya wazo kama lako. “Show me your friends, and I will tell you your future.” Jiunge na ukutane na watu sahihi wenye uzoefu na maarifa ya wazo kama lako. Jifunze kila siku kwani uwekezaji bora ni maarifa Unapolipa gharama ya kuanza, maarifa yatakusaidia kujua pa kupita bila kupotea. Soma vitabu, sikiliza mafundisho, angalia mahojiano ya watu waliopitia njia yako. “Knowledge is power. But applied knowledge is powerful.” Jim Kwik Kikubwa kupitia hayo maarifa yatendee kazi. Weka mpango wa kufuatilia hatuia zako UNAANZAJE? 68Andika kila hatua unayochukua. Hii itakusaidia kuona maendeleo, kujifunza kutoka kwa makosa, na kuweka motisha. Jiulize kila wakati, Nimefanya nini wiki hii kuelekea utimilifu wa wazo langu? Jipe motisha na tuzo kwa hatua ndogo Weka utaratibu wa kujipongeza kwa mafanikio madogo. Hii itakujengea hamasa na kuondoa hisia ya kuchoka kwa mapema. “Celebrate what you’ve accomplished, but raise the bar a little higher each time you succeed.” Gharama za kuanza jambo lolote ni halisi lakini pia zinaweza kulipika kwa maandalizi sahihi. Kila unayemuona amefanikiwa, ni mtu aliyekubali kulipa gharama hizo kwa nidhamu, uvumilivu, na uamuzi wa kila siku wa kusonga mbele. “The secret of your future is hidden in your daily routine.” Mike Murdock UNAANZAJE? 69MASWALI YA KUJITATHMINI KABLA YA KUANZA JAMBO LOLOTE Baada ya kuelewa gharama za kuanza na mbinu za kujiandaa kuzilipa, hatua ya mwisho ni kujipima binafsi Je, uko tayari kweli? Haya maswali hapa chini ni ya kukusaidia kuchunguza nia yako, mazingira yako na uwezo wako kabla ya kuanza.  Kwa nini nataka kuanza hili jambo? Sababu yako ni msingi wa safari yako. Ikiwa sababu yako ni ya ndani (msukumo na motisha ya ndani), utavumilia hata mambo yatakapokuwa magumu.  Niko tayari kuacha nini ili niweze kuanza? Hauwezi kuwa na kila kitu kwa mara moja au kufanya kila ambacho wengine wanafanya wewe lazima uwe na jambo la kuliacha. UNAANZAJE? 70“You can have anything you want but not everything.” Elizabeth Phillips Je, uko tayari kupunguza muda wa mitandao ya kijamii? Kuamka mapema? Kuacha matumizi ya fedha yasiyo ya lazima?  Nina rasilimali gani tayari? Badala ya kuangalia usichonacho, angalia ulichonacho: muda, maarifa, simu, marafiki, eneo na ujuzi fulani. Kisha jiulize: Ninaweza kuanza na nini sasa hivi?  Ni hatari gani ambazo niko tayari kukubali? Kila hatua ya ukuaji huja na hatari kupoteza pesa, kuonekana umefeli, au kukosolewa. Je, uko tayari kukabiliana na hatari zozote? “Only those who risk going too far can possibly find out how far one can go.” T.S. Eliot  Je, nina mfumo wa kunisaidia nisikate tamaa? UNAANZAJE? 71Je, una watu wa kukuwajibisha, washauri, au mfumo wa kujikumbusha kwa nini ulianza? Bila msaada, hata nia nzuri inaweza kufifia na kuacha kabisa. Nini kitanizuia nisiendelee? Na nina mpango gani wa kushughulikia hilo?  Niko tayari kujifunza njiani na kukubali kukosea? Hakuna anayejua kila kitu mwanzoni. Mafanikio hujengwa kwa kufanya, kukosea, na kuboresha. “The master has failed more times than the beginner has even tried.” Stephen McCranie Maswali haya si ya kukukatisha tamaa kuona hauwezi, bali ya kukuandaa kiakili, kiroho, kihisia, na kimkakati kwa hatua ya kwanza. Uwe tayari kulipa gharama, anza sasa utekelezaji. UNAANZAJE? 72Sura ya Nne CHANGAMOTO BAADA YA KUANZA UNAANZAJE? 73P amoja na uwepo wa wazo zuri, kuwa na ndoto kubwa, mipango na hata rasilimali za awali, watu wengi hushindwa kuchukua hatua ya kwanza kuelekea kutimiza uhalisia wa kile wanachotaka kifanyike. Tatizo hili si la maarifa pekee bali linahusiana kwa kiasi kikubwa na hali ya kiakili, maono, hofu, woga na mazingira yanayowazunguka. Katika sura hii tutaona kwa kina changamoto zinazoweza kujitokeza na kuzuia usianze utekelezaji wa jambo lako au ukianza unaweza kukutana na hizi changamoto na zimekuwa kikwazo kwa watu wengi mno. ZIFUATAZO NI CHANGAMOTO UNAZOWEZA KUKUTANA NAZO BAADA YA KUANZA; - Mazingira yanayokatisha tamaa Baada ya kuanza utekelezaji wa wazo lako, hakikisha unakuwa makini sana na aina ya mazingira yanayokuzunguka hasa aina ya watu na mitazamo yao juu yako na juu ya unachofanya. UNAANZAJE? 74Watu ambao wanaanza kufanya jambo na wanakutana na mazingira magumu na wanapotamani kutatua changamoto hizo wengi huzidi kukatishwa tamaa na watu wenye mitazamo hasi kutoka kwa watu wanaowazunguaka. Watu wengi hujikuta wamezaliwa au kuishi kwenye mazingira yasiyowahamasisha kufanya mambo mapya. Mfano, familia inayobeza ndoto zao, jamii inayopinga mabadiliko, au marafiki wasiowaamini wala kuamini mchango wao. “You are the average of the five people you spend the most time with.” Jim Rohn Unahitaji kujizungushia na watu wenye fikra chanya, walioko mbele yako kwa hatua chache watakuinua baada ya kuanza na ukikutana na changamoto hizi watakuwa msaada kwako. Kutojiamini kama unaweza kufanikiwa Watu wengi hujiona si wataalamu hawana elimu ya kutosha, uzoefu, fedha au mtandao mkubwa. UNAANZAJE? 75Hii huzaa sauti za ndani zinazosema, “Siwezi”au “Mimi si bora kama fulani” Whether you think you can or you think you can’t, you’re right.” Henry Ford. Vyovyote unavyowaza kuhusu wewe mwenyewe uko sahihi kwa sababu mtazamo wako baada ya kuanza huathiri safari yako ya kufanikisha jambo lako. Kitabu cha “Mindset” cha Carol Dweck kinatufundisha kuwa watu wenye "growth mindset-yaani mtazamo na fikra za ukuaji" huona changamoto kama fursa ya kukua, si uthibitisho wa udhaifu wao. Hii hofu ya kushindwa baada ya kuanza ni hisia ya ndani inayotokana na woga wa kutofanikiwa au kufanya makosa. Watu wengi wanapokaribia kuanzisha jambo jipya au wakishaanzisha jambo jipya pale mwanzoni hukumbwa na maswali kama: “Je, nitaweza kweli?” UNAANZAJE? 76“Ikiwa nitashindwa watu watasema nini?” Hofu hii huweza kumzuia mtu kuchukua hatua muhimu au hata kuacha kabisa kabla ya kuanza au wengine huanza kidogo tuu kisha wanaacha. Mara nyingi husababishwa na presha kutoka kwa jamii inayotaka mafanikio ya haraka wakati unaweza ukaanza ukafeli na ukajifunza. Jiulize ni mara ngapi umeanza jambo fulani baada ya muda kidogo ukaacha kwa hofu ya watu au kujikatia tamaa mwenyewe kwa hofu ya kushindwa? Kitabu hiki kipo kwa ajili yako kukupa nguvu ya kuanza na kuendelea mbele pamoja na changamoto unazoweza kukutana nazo. Pata muda muulize Simon Nyaladi, muulize Furaha Kabage kama unazani haiwezekani kushinda halki ya kujikataa mbona wao wameweza, amini na wewe unaweza. Kuwa na matarajio makubwa kupita kiasi (perfectionism) UNAANZAJE? 77Changamoto hii huwakumba wengi na kuwapoteza kabisa katika ukamilifu wa utekelezaji wa wazo lao kwa sababu ya kutaka ukamilifu kwa kila wanachofanya. Wanapokutana na kufeli au matokeo duni baada ya kuanza huona kama wamefeli na hawastaili kuendelea mbele hii imepelekea watu wengi kuacha walichoanza kwa muda mfupi sana. Kujilinganisha na kuwa na matarajio kupita kiasi Katika dunia ya mitandao ya kijamii, watu wengi mno huangalia mafanikio ya wengine na kujiona wamechelewa sana na kutaka kupata mafanikio ya haraka kwa kile walichoanza. Katika kutaka mafanikio ya haraka ndipo wengi waliishia anguko pale hayo matokeo haya kuonekana na wakaishia kukosa furaha na amani kabisa ya maisha. “Comparison is the thief of joy.” T. Roosevelt UNAANZAJE? 78Badala ya kulinganisha mwanzo wako na mafanikio ya miaka kumi ya mtu mwingine, jilinganishe na wewe wa jana. Ukosefu wa Uzoefu Mara nyingi mtu anapoanza jambo jipya, huwa hana maarifa ya kutosha juu ya eneo hilo. Kwa mfano: Mtu anapoanzisha biashara hujikuta hana uzoefu wa kutosha kuhusu huduma bora kwa wateja, maarifa ya masoko au uhasibu. Mwanafunzi anapoingia chuo kikuu kwa mara ya kwanza, bila kuelewa jinsi ya kujipangia muda. Ukosefu wa uzoefu huweza kusababisha makosa ya mara kwa mara, kuchanganyikiwa, au kupoteza mwelekeo. Hili linaweza kukatisha tamaa ikiwa mtu hana mtu wa kumwongoza. Katika kutatua hili mara zote tumeshauriwa kuwa na washauri aua watu wakutuwajibisha katika kila tunachofanya wafanyike msaada wa kweli ili tusiache kile tulichoanza pamoja na ukosefu wa uzoefu. UNAANZAJE? 79Hata sisi katika huduma hii ya uandishi tulianza pasipo uzoefu lakini kilichotufanya kuendelea pamoja na kukosa uzoefu ni uwepo wa washauri na waalimu wetu wenye uzoefu zaidi yetu. Ukosefu wa msaada au mtandao wa watu Jambo lolote jipya linahitaji msaada wa kimawazo, kihisia, na wakati mwingine kifedha. Bila kuwa na watu wa kukushauri au kukuongoza, mtu anaweza kujikuta peke yake akihangaika. Anaweza kufanya makosa ambayo angeepuka kwa kupata ushauri. Mtandao wa watu husaidia pia katika kukuza fursa, kujifunza kupitia uzoefu wa wengine, na kupata motisha ya kuendele. Sasa unaweza ukawa hauna uzoefu, ukahitaji msaada wa wazoefu na washauri kuna muda una makosa na kujihisi unakataliwa hapo ni wakati wako wa utulivu na kuzidi kutafuta msaada wa kweli kwa Mungu kuliko watu. UNAANZAJE? 80 Upinzani kutoka kwa watu wa karibu Wakati mwingine wale tunaowategemea familia, marafiki au wenza ndio wanaoweza kuturudisha nyuma. Wanaweza hukatishwa tamaa mara wakianza tu kwa kauli kama “Wazo lako haliwezi kufanikiwa, wapo wengi walifeli” “Kwa nini usiamue kufanya kitu kingine cha kawaida tu?” Mara nyingi hii hutokana na hofu yao ya mabadiliko, au kutokuelewa dhamira yako. Mtu anaweza kujikuta akiwa na mgongano wa ndani kati ya kutimiza ndoto zake na kuwafurahisha wengine. Hahahah, kwa kweli hii changamoto imewakumba wengi, tumecheka siyo kwamba tumefurahi ukikutana na changamoto hii ila namna ya kuishinda. Kikubwa ujiamini na amini katika wazo lako na uamue kuwashangaza kwa matokeo makubwa. UNAANZAJE? 81 Changamoto za Kifedha Karibu kila jambo jipya linahitaji mtaji au uwekezaji fulani iwe ni pesa, muda, au vifaa. Ikiwa mtu hana rasilimali hizo: anaweza kuchelewa kuanza au kufanya kwa kiwango cha chini pale mwanzoni. Anaweza kushindwa kumudu gharama muhimu, kama usafiri, vifaa, au ada za mafunzo mapya katika kujiendeleza zaidi kimaarifa. Changamoto hizi huathiri kasi na ufanisi wa maendeleo. Lakini hapo kabla kwenye gharama hii tumetoa ushauri wa namna ya kushinda hii changamoto ikiwemo kuamua kuanza kidogo kulingana na fedha zako au kuungana na mtu mwenye fedha za kutosha kufanikisha hilo wazo kwa ukubwa zaidi. Matokeo yasiyoonekana haraka Watu wengi hutarajia mafanikio ya haraka pesa, umaarufu, au matokeo chanya. UNAANZAJE? 82Lakini ukweli ni kwamba mara nyingi matokeo huchukua muda mrefu kuonekana kwani ni suala la mchakato halisi. Mara nyingi hayo matokeo huja polepole, yakihitaji uvumilivu na ustahimilivu. Kukosa kuona maendeleo haraka kunasababisha watu wengi kukata tamaa kabla hawajafikia mafanikio ya kweli ya wazo. Kwa kukosekana kwa matokeo ya haraka imepelekea msongo wa mawazo, hofu ya kuonekana mzembe au mtu aliyefeli. Kutaka matokeo ya haraka kumewaponza na kuwapoteza wengi na tumeshuhudia watu wengi wakiporomoka kabisa kiuchumi kwa sababu ya kuanza jambo jipya na kukosa uvumilivu wa kusubiri mafanikio yao kwa kuona matokeo ya haraka yanachelewa. Kukosa mpango au mwelekeo Wakati mwingine mtu huanza jambo bila dira thabiti au malengo yanayoeleweka. UNAANZAJE? 83Matokeo yake hupelekea mtu kutokuwa na mwendelezo wa shughuli wala kutokujua baada ya hatua fulani inafuata hatua ipi ua akihitaji msaada atamfuata mtu wa aina ipi. Uvivu, kubweteka, uzembe na tabia ya kuahirisha Uvivu mara nyingi hujificha ndani ya “kauli ya Nitafanya kesho.” Hatua ya kwanza ya mafanikio ni kuchukua hatua leo hata kama ni ndogo. Watu wengi wanafeli kwa sababu ya changamoto binafsi za uvivu, uzembe katika kazi, wengine ni wataalamu wa kughairisha ratiba zao na wengine wanafika mbali zaidi wao wana bweteka wakifanikisha jambo dogo tu hata hawawazi kufanya zaidi ya walichofanya. “You don’t have to be great to start, but you have to start to be great.” Zig Ziglar. Ndugu yangu baada ya kuanza endelea kwa muendelezo hata kama umeanza kidogo tu, udogo huo ndio utazaa ukubwa wa matokeo unayotazamia ukiachana na uvivu na uzembe. UNAANZAJE? 84Katika kitabu cha "Atomic Habits" cha James Clear, anaonyesha jinsi maamuzi madogo na tabia ndogondogo kila siku hujenga mabadiliko makubwa ya maisha. Uzembe mdogo mdogo na tabia ya kuahirisha kila siku huweza kuzaa kufeli kwa kiwango kikubwa hata kuachana na wazo lako. Jambo la msingi sasa baada ya kuona hizo changamoto si wakati wa kuacha wazo lako kwa kuwa linaweza kukutana na changamoto bali ni wakati sahihi wa kujua namna ya kushinda hizo changamoto na kujilazimisha kuendelea mbele. UNAANZAJE? 85Sura ya Tano NGUVU YA KUJILAZIMISHA NA KUTOKATA TAMAA BAADA YA KUANZA I have not failed. I've just found 10,000 ways that won't work. Thomas A. Edison “Sikushindwa. Nimegundua njia 10,000 ambazo hazifanyi kazi,” Thomas A. Edison UNAANZAJE? 86B aada ya mtu kuanza safari yake ya kutimiza ndoto au kutekeleza wazo fulani, changamoto na vikwazo halisi huanza kujitokeza. Ni katika hatua ambayo wengi wameenza kufanyia kazi wazo lao hujikuta wanakata tamaa. Sura hii tunaenda kuchambua kiini cha uvumilivu na kujilazimisha kuendelea hata pale hali inapokuwa mbaya na inapoonekana kuwa ngumu, ni namna ya kukuza tabia ya kutokata tamaa. Kujilazimisha: Uamuzi wa Kila Siku Baada ya hatua ya awali, changamoto mpya huanza kujitokeza kama vile: uchovu, kushuka kwa morali, ukosoaji kutoka kwa wengine, au matokeo yasiyo ya haraka. Katika wakati na kipindi hiki, ni rahisi kujiuliza kama kweli ulikuwa na wazo sahihi. Kujilazimisha siyo tendo la ghafla, bali ni uamuzi unaorudiwa kila siku. Hii inatokana tu na pale UNAANZAJE? 87ambapo umechangua kufanya unachopaswa kufanya hata kama hutaki au huna motisha. Will Smith, aliwahi kusema: “Self-discipline is self-love.” Akiwa na maana ya kwamba “Nidhamu binafsi ni upendo wa kujipenda.” Kujilazimisha ni njia mojawapo ya kujiambia kuwa unaweza na unastahili mafanikio, na hutakiwi kujiangusha kwa kutokuwa na msimamo. Mikakati Ya Kujilazimisha Na Kutokata Tamaa. Kama vile ujuzi wowote, nako kutokata tamaa hujengwa vivyo hivyo. Unahitaji mazoezi ya kihisia ya kujifunza kuhimili maneno ya kukatisha tamaa, kushindwa, na hata kuchekwa. Nelson Mandela alisema: “The greatest glory in living lies not in never falling, but in rising every time we fall.” Hii inatuonyesha kuwa mafanikio yoyote yale ya jambo/wazo fulani yanapatikana kwa kurudirudia tena na tena baada ya kuanguka/kufeli. UNAANZAJE? 88J.K Rowling aliwahi kukataliwa na wachapishaji 12 kabla ya kuchapisha kitabu chake cha kwanza cha “Harry Potter and the Philosopher’s Stone”. Na ndipo mchapishaji wa 13, Bloomsbury Publishing, alikubali kuchapisha kitabu hicho, na hapo ndipo safari ya mafanikio ilipoanza kuonekana. Oprah Winfrey alifukuzwa kazi ya kwanza kama mtangazaji habari kwenye kituo cha Televisheni cha WJZ-TV huko Baltimore alipokuwa na umri wa miaka 23. Tukio hilo lilimfundisha na lilionyesha kuwa kushindwa au kukataliwa si mwisho wa mafanikio. Badala yake, linaweza kuwa mwanzo wa safari mpya yenye mafanikio makubwa zaidi. Lakini kwa kuwa wazo hilo lilikuwa kwenye moyo wake na alikuwa anatamani na kujiona na kuona mafanikio makubwa kwenye wazo lake hakukata tamaa mwsiho wa siku alikuja kuwa mtu bora katika wazo lake. Usijaribu mara moja tu ukakata tamaa, jaribu leo, jaribu tena kesho utaona matokeo. UNAANZAJE? 89Jiwekee mikakati ya kujilazimisha. Hii itakusaidia kuona unaweza na unasonga mbele zaidi. Kila siku kwenye maisha inakupatia fursa ya kubadilisha maisha yako, hivyo ni wewe tu kujua unaitumiaje siku yako kubadilisha maisha yako. Lazima uwe na mikakati ambayo utahakikisha inabadilisha maisha yako. Mikakati hiyo ni: - Tengeneza ratiba na ushikamane nayo usisubiri hamasa kutoka sshemu au kwa mtu mwingine jiwekee ratiba wewe mwenyewe anza kuifanyia kazi. Weka malengo madogo madogo ya kila siku kwa hali ya kawaida kitu kidogo unachokifanya na kuona matokeo yake kinakupatia hamasa ya kusonga mbele na kujiona unaweza. Hivyo basi mafanikio huchochea hamasa mpya. madogo madogo Jikumbushe sababu ya kuanza, sababu yako ya ndani ni nishati ya kujilazimisha UNAANZAJE? 90Kwa kufanya hivyo itakufanya uone hata malengo yako makubwa kama ya kawaida, kuona fursa mbalimbali zinazoendana na mawazo kama yako na unaweza kuyatimiza. Jizawadie unapofaulu au unapofanya vizuri jambo fulani kwa kufanya hivyo huleta furaha ya kuendelea mbele zaidi. Kuandika shukrani kila siku hata kama ni ndogo. Zungukwa na watu chanya watu hawa ndiyo watakuwa kiu ya kufanikisha wazo lako na watakutia moyo na sio kukukatisha tamaa. Penda kusoma vitabu na hadithi za mafanikio kwa kufanya hivyo unaujengea ubongo wako kuwa unaweza na zinaongeza imani kwamba unaweza. Sikiliza video zinazoendana na wazo lako. Jiunganishe na Mungu kila siku unapoamka asubuhi kwa kufanya sala/maombi, soma kitabu chako kinachohusiana na imani yako. Kwa kufanya hivyo itakufanya uanze siku yako vizuri. UNAANZAJE? Kujiamini Katika Safari Mtu yoyote aliyeanza safari yake kwenye jambo fulani. Mtu huyo hujifunza kujiamini si kwa sababu ana hakika ya mafanikio, bali kwa sababu anaamini atajifunza njiani. Kujilazimisha kunahitaji imani isiyoyumba kwamba hata kama leo ni vigumu, kumbuka kesho ni bora zaidi. Mzungumzaji mashuhuri wa motisha kutoka Marekani, Leo Brown alishawahi kusema: “When life knocks you down, try to land on your back. Because if you can look up, you can get up.” Kauli hiyo inatufundisha kuwa katika maisha, kushindwa au kukumbana na changamoto ni jambo la kawaida. Hata hivyo, kilicho muhimu tunavyokabiliana na hali hizo. ni jinsi Kama bado tunaweza kuona mbele/kuangalia juu, basi bado tuna uwezo wa kuinuka na kuendelea na safari yetu ya mafanikio. UNAANZAJE? 92Sura ya Sita FAIDA ZA KUANZA UNAANZAJE? 93T angu mwanzo wa kitabu hiki mpaka sasa tunazidi kukusisitiza uanze kufanya utekelezaji wa wazo lako sasa. Inawezekana unazidi kujiuliza kwamba ni sababu zipi zinazotusukuma tuzidi kukusisitiza uanze sasa kama tumekwisha kusema na wewe kwamba hata kama umekutana na changamoto uendelee kujilazimisha kufanya. Hapa chini tunakuonyesha faida za kuanza ambazo unaweza kuzipata wewe, familia yako na jamii yako kwa ujumla. FAIDA ZA KUANZA 1. Wazo ulilolibeba ni la muhimu sana kwa ustawi wa familia, jamii na ulimwengu wote Unapopata wazo lolote lililo chanya unapaswa kujikumbusha kuwa wazo hilo limebeba mchango chanya si kwa ajili yako tu bali kwa ajili ya familia, jamii na ikiwezekana ni kwa ajili ya ulimwengu wote. Ni vitu vingapi vinatumika duniani vilianzishwa na mtu mmoja kama wazo tu. UNAANZAJE? naHata wewe ukitekeleza wazo hilo ndipo utaona familia na watu wanaokuzunguka wakipata ahueni ya maisha. Inawezekana kuna watu wanateseka kwa kuwa wewe haujaanza kutekeleza wazo lako, hii ni sauti inayokuita uanze sasa. 2. Anza ili usiwe adui wa wengi Mtu asiye anza utekelezaji wa wazo lake la kujenga huyo ni adui mkubwa wa watu wengi na anawafelisha watu wengi sana. Kumbuka kuwa adui mkubwa kwenye jamii si yule anayeonekana kwa sababu huyo watu wanaweza wakamzuia bali ni yule amabye Mungu amempa wazo la kuleta majibu ya maswali ya watu anakuwa hajulikani na anafanya watu waendelee kuteseka. Tafadhali usiwe wewe, hakikisha unachukua hatua sasa ya utekelezaji wa wazo lako na uepuke kuwa adui wa wengi. 3. Mwonekano bora wa kesho ya ulimwengu huu unaamuliwa na watu wanaoanza utekelezaji wa wazo lao UNAANZAJE? 95Kama kuna vitu vizuri unavitumia duniani, kumbuka kuwa hilo lilikuwa wazo ndani ya mtu na akaamua kulitekeleza. Vyombo vya usafiri, barabara nzuri, majengo makubwa na madogo na kila kitu unachokiona na kukifurahia kilianza kama wazo tu na likatekelezwa. Hata sasa kuna vitu vizuri vinatakiwa kutokea ikiwa mwenye hivyo vitu ndani yake kama wazo ataamua kutekeleza. 4. Kuanza ni kuamua kutengeneza mazingira bora ya ulimwengu ambayo hayajawahi kuwepo Ukweli ni kwamba kadri miaka inavyozidi kwenda ndipo tunazidi kushuhudia na kusikia vitu vipya duniani. Na kila kitu kipya ni wazo lililotekelezwa. Hata wewe umebeba wazo ambalo litaleta jambo jipya hapa duniani au kuboresha jambo lililopo jambo la muhimu sasa ni kuchukua hatua ya kuanza kutekeleza. UNAANZAJE? 965. Unajaribu uhalisia wa kile unachokiamini kama kina fanya kazi Kuongezeka kwa imani binafsi na kujiamini huja ikiwa utajaribu kile unachokiamini na ukaona matokeo yake. Inawezekana wazo ulilonalo kuna mwingine pia analo, sasa kianchokuja kuleta nguvu ya kujiamini au kutojiamini ni katika uwezo wa utekelezaji wa hilo wazo. Mtu anapoanza hatua ya kwanza, anaona kuwa anaweza kuleta mabadiliko katika maisha yake. Hii huongeza kujiamini na kujihisi mwenye uwezo. “Action is the foundational key to all success.” Mfano: Mtu aliyekuwa na woga wa kuzungumza hadharani anapoamua kuanza kujiunga na darasa la kuongea hadharani, huona ujasiri wake unakua kila alipojaribu tena. Tofauti na mtu ambaye anatamni kuzungumza mbele za watu, imani yake na kujiamini kwake kunabaki vilevile na ile staili ya uzungumzaji inabaki ndani yake asipojaribu kufanya. UNAANZAJE? 976. Husaidia kujifunza kwa vitendo Vitendo vinafundisha zaidi kuliko kuwaza tu au kusoma tu. Kuanza kunakupa uzoefu wa moja kwa moja ambao hutasaidia kukuza ufahamu, kujiamini, ujuzi na maarifa zaidi. 7. Ukianza unawavutia watu sahihi ambao usingeanza usingewapata Watu sahihi watakao kusaidia katika safari ya kutekeleza wazo lako hawaji tu kwa sababu unalo wazo kubwa kwa ajili ya jamii bali ni kwa wale wanao anza kutekeleza hilo wazo hata kidogo. Kuanza jambo hupanua mtandao wako wa watu. Unakutana na watu wenye mitazamo na uzoefu tofauti, na hivyo kufungua milango ya fursa mpya. Mfano: Mtu akianza ujasiriamalai hata kidogo, ndipo anapata urahisi wa kujiunga na vikundi vya wajasiriamali, anapata fursa ya kuwasiliana na wawekezaji au washirika wa biashara ambao hapo awali hakuwa anawajua. 8. Kukua kwa uwezo wa maamuzi na utapata motisha ya kuendelea zaidi hata kama ulianza kwa udogo tu UNAANZAJE? 98Kupitia kujaribu na kushindwa au kufanikiwa, mtu hujifunza jinsi ya kufanya maamuzi bora zaidi. “It is in your moments of decision that your destiny is shaped.” Tony Robbins Mfano: Mfanya biashara mdogo anapojifunza kupima ni lini kuongeza bidhaa mpya au kubadilisha bei, anaongeza uwezo wake wa kufanya maamuzi ya kiuchumi bora. Sasa hii haiji tu, huja baada ya maamuzi ya kuanza hiyo biashara, kisha kila anapoamua kutaka kubadilisha bei, kutoa ofa na kuongeza bidhaa anakuwa anajiimarisha katika eneo la kimaamuzi kila siku. 9. Ukianza unajitofautisha na watu wengi ambao wana wazo na hawajalitekeleza Watu wengi wana wazo kama lako lakini kinachokutofautisha na kukupa heshima na uaminifu kwa wengine ni katika uwezo wa utekelezaji wa wazo. Watu huwa na heshima kwa wale wanaothubutu kuchukua hatua na kutimiza malengo yao. Hii huongeza hadhi na uaminifu katika jamii. UNAANZAJE? 99Hapo ndipo unapoanza kujitofautisha na watu wengi wanaobaki na wazo bila utekelezaji hii hufungua fursa ya heshima na kupata fursa mpya kwa watu wengi zaidi. 10. Kujenga kipato na mafanikio ya kifedha Kuanza ni hatua ya kujenga msingi wa mafanikio ya kifedha. Hata kama mwanzo ni kidogo, uvumilivu huleta maendeleo ya muda mrefu. Mfano: Mtu aliyeanza kuuza bidhaa ndogo kwenye duka lake kwa kiasi kidogo anapoongeza mauzo, anapata kipato cha ziada ambacho kinamuwezesha kuwekeza tena na kukuza biashara. Inawezekana unahangaika kukuza uchumi wako, kumbe Mungu anakushangaa kwa sababu kuna wazo alikupa mwaka juzi, mwaka jana, mwezi uliopita na mpka sasa hautaki kuchukua hatu yoyote. Hii ni sauti ya upole kwako, tulia angalia wazo ulilonalo na anza kulifanyia kazi. UNAANZAJE? 10011. Utimilifu wa ndoto binafsi Hatimaye, kuanza jambo la moyo huleta hisia ya kutimiza ndoto na kujivunia hatua ulizochukua kuelekea maisha unayoyatamani. “There is no passion to be found playing small in settling for a life that is less than the one you are capable of living.” Nelson Mandela Mfano: Kuanza uandishi wa vitabu na kufundisha jamii haikuwa rahisi kwetu lakini haya ndiyo yalikuwa maamuzi sahihi ya kuanza safari ya kutimiza ndoto binafsi. Faida za kuanza jambo ni nguzo muhimu za kukuza maisha yako binafsi, familia na ya jamii. Kwa kujifunza kupitia vitendo, kujiamini, na kupata fursa mpya, unajenga msingi wa mafanikio endelevu. Kumbuka kuwa, “The journey of a thousand miles begins with a single step.” Lao Tzu. Hizo ni baadhi ya faida za kuanza, zipo nyingi sana kadri utakavyoanza ndivyo utazidi kufaidi, anza sasa. UNAANZAJE? 101Sura ya Saba MAAMUZI YA MUHIMU NA YA LAZIMA BAADA YA KUANZA UNAANZAJE? 102N i kweli umepata maarifa kuhusu namna ya kupata wazo, gharama za kuanza, changamoto unazoweza kukutana nazo na namna ya kujilazimisha kuendelea mbele pamoja na hizo changamoto. Pia tumeiona faida za kuanza na tumeona kwamba utazidi kufaidi matunda ya kuanza ikiwa utaendelea mbele zaidi. Lakini kumbuka kuwa “Adui wa kwanza wa maisha yako ni wewe mwenyewe kupitia maamuzi ya kila siku” Maamuzi unayochukua ndiyo yataamua aina ya maisha yako kuanzia sasa. Yaani maisha ni safari Kuanzia, B-Birth (Kuzaliwa) hadi D-death (Kufa) lakini katikati kuna C-Choice (Maamuzi) hivyo kuzaliwa hadi kufa kinachofanya uishi vipi ni maamuzi yako yawe mazuri au mabaya. Hivyo, leo upo hapo ambapo maamuzi yako yamekuleta na kesho utakuwepo pale ambapo maamuzi yako yatakupeleka. UNAANZAJE? 103Ili uzidi kuona matunda zaidi baada ya kuanza, yafuatayo ni maamuzi unayopaswa kuchukua kuanzia sasa. MAAMUZI MUHIMU BAADA YA KUANZA Kuanza jambo ni hatua muhimu, lakini hatua ya kufanikisha malengo ni kuendelea kuchukua maamuzi madhubuti yanayokupeleka mbele hata wakati mambo hayako rahisi. Maamuzi haya huweka mwelekeo sahihi wa maisha na mafanikio yako baada ya kuanza. Kuamua kuendelea hata ukiwa hauna matokeo ya haraka Mara nyingi mafanikio hayaji mara moja na kwa haraka kama ambavyo wengi huwa na matarajio ya haraka wakianza jambo jipya. Kuendelea bila kukata tamaa ni maamuzi ya muhimu mno. Hata kama unapitia ugumu, pambana kuendelea mbele ushindi huja baadaye sana ikiwa utavumilia sasa. “Don’t quit. Suffer now and live the rest of your life as a champion.” Muhammad Ali UNAANZAJE? 104Mfano: Mjasiriamali anapoanza na kukabiliana na hasara hatakiwi kukata tamaa bali anapaswa kuendelea kuboresha biashara yake kwa kujifunza kutokana na makosa. Maamuzi ya kujiendeleza kitaaluma, maarifa mapya na kujenga fikra chanya Ujuzi na mtazamo vinapaswa kuendelea kukuzwa kupitia kusoma, semina, na ushauri wa watu waliopitia njia hiyo kabla yako. Uwingi wa maarifa sahihi uliyonayo kuhusu wazo lako yataamua ukubwa wa matokeo yako kulingana na utekelezaji wako. Hebu amua sasa kwamba kila siku utajiimarisha kwa maarifa mapya ili kuwa na matokeo makubwa zaidi kwenye jambo lako. Kuweka mfumo wa nidhamu binafsi Nidhamu binafsi ni silaha kubwa ya mtu anayejitahidi kufanikisha malengo yake kulingana na aina ya wazo lake. Mfano: Kuwa na ratiba maalumu ya kazi zako kila siku, kupanga muda kujifunza Zaidi na UNAANZAJE? 105mapumziko, na kufuata maadili ya kazi ni njia za kuleta nidhamu. Ili kukuza nidahmu yako jitahidi sana uwe na msimamizi au mshauri katika mambo yako itakusaidia sana kwa hakika. Maamuzi ya kufanyia kazi mrejesho Kukubali ukosoaji au mazuri na kutumia mrejesho huo kama chachu ya kuboresha kazi ni maamuzi ya muhimu sana. Mfano: Mtu anaye endesha biashara anapokea maoni kutoka kwa wateja kuhusu bidhaa zake na kuyatumia kuboresha huduma badala ya kujibu kwa kuacha. Hakikisha haya yanakuwa maamuzi yako ya lazima kwenye biashara yako au huduma yako sikiliza na ufanyie kazi maoni ya watu unaowahudumuia. Maamuzi ya kupima maendeleo yako binafsi ya kila siku Kuweka vigezo vinavyopimika kusaidia kufuatilia maendeleo yako badala ya kufanya mambo kwa bahati nasibu. UNAANZAJE? 106Mfano: Kama unafanya biashara fulani, angalia mauzo yako na idadi ya wateja ulio wahudumia kwa mwezi uliopita na uliopo na kuangali mwenendo wako kwa miezi inayokuja. Maamuzi ya kupunguza au kuacha vitu visivyo na tija kwako Kuachana na tabia mbaya, matumizi mabaya ya muda, uraibu wa mitandao ya kijamii, starehe zisizo na maana na watu wanaokufanya kushindwa ni muhimu. Mfano: Mtu anayeanza kuandika kitabu anaweza kuacha kutumia muda mwingi kwenye mitandao ya kijamii katika mambo yanayopoteza mambo na yasiyo na mchango kwenye aina ya maarifa yake kwenye uandishi ili kujiwekea muda zaidi wan kujifunza kuhusu uandishi na kuandika zaidi. Maamuzi ya kuwa tayari kuanza tena ukianguka Maana ya mafanikio ni kuwa na uthabiti na kuweza kujirekebisha pale unaposhindwa. “Fall seven times, stand up eight.” UNAANZAJE? 107Mfano: Mjasiriamali aliyeshindwa mara ya kwanza na hata mara ya pili hapaswi kukata tamaa bali atafakari alichokosea na kujaribu tena kwa mbinu mpya kupitia uzoefu wa maarifa mapya aliyojifunza. Nikuhakikishie kwamba hata unapoona ukaimilifu wa uandishi wa kitabu au huduma fulani huwa ni matokeo ya marekebisho mengi tu na kujifunza kwa makossa. Hivyo wewe usikate tamaa, kosea mara nyingi lakini jifunze zaidi na amua kuinuka na kuendelea zaidi ukitazamia ushindi. Maamuzi ya kutunza, kujali na kuimarisha afya yako ya Roho, akili na mwili Haya ni maamuzi ya muhimu mno kwani ili uendelee mbele katika kufanikisha jambo uliloanza unatakiwa uwe katika utulivu na uimara katika afya ya roho, akili na mwili. Yaani mahusiano yako binafsi na Mungu yawe mazuri, utulivu na ustahimivu wa kiakili uwe imara. UNAANZAJE? 108Pia afya yako ya mwili iwe vizuri yaani ujiweke mbali na tabia hatarishi kwa afya yako na zinazoweza kukusababishia magonjwa huku ukizidi kuzingatia kanuni za kiafaya. Maamuzi haya baadhi tu na ni nguzo za kumuwezesha mtu kuendelea kusonga mbele baada ya kuanza. Haya ni maamuzi ya moyo, akili, na nidhamu binafsi yanayosaidia kubeba mizigo ya changamoto na kufanikisha ukamilifu wa jambo ulilolianza katika viwango vikubwa sana. UNAANZAJE? 109HITIMISHO K atika safari ya maisha, kila jambo kubwa linaloonekana leo lilianza kama wazo dogo akilini mwa mtu mmoja. Kitabu hiki kimeeleza kwa kina na kwa mifano halisi namna ambavyo wazo linaweza kubadilika kutoka kuwa fikra tu hadi kuwa chanzo cha mabadiliko makubwa katika jamii, taifa, na hata dunia kwa ujumla. Tumejifunza kuwa kila binadamu ana uwezo wa kuwa mbunifu na mleta mabadiliko chanya, si kwa sababu ya nafasi aliyonayo sasa, bali kwa sababu ya wazo analolibeba ndani yake. Tumegusia kuwa mawazo yanazaliwa kila siku, lakini kinachotofautisha mafanikio na kushindwa ni uamuzi wa kulifanyia kazi wazo hilo, kulilea, na kulisimamia hadi litimize lengo lake. Kwa kupitia hatua mbalimbali ambazo wazo hupitia kutoka kwenye kulipata, kukataliwa, kulitekeleza hadi kusherehekea mafanikio tumeona kuwa mafanikio si jambo la ghafla. UNAANZAJE? 110Bali mafanikio ni matokeo ya uvumilivu, imani, na uthubutu wa kweli kwa kujua gharama za kuanza na kuwa tayari kuzilipa, kuweza kuvuka katika changamoto zote na kuwa na amaamuzi thabiti ya kuendelea mbele pamoja na ugumu wa safari. Aidha, tumegundua kuwa chanzo cha wazo linaweza kuwa karibu sana nasi; kupitia familia, marafiki, kusafiri, changamoto za jamii, maarifa kutoka vitabu, na hata vipaji tulivyonavyo. Tuhitimishe kabisa kwa kuzidi kukukumbusha kuwa ndani yako kuna uwezo wa kuleta mabadiliko chanya kwa viwango vikubwa sana, iwapo tu utakuwa tayari kuamini kwenye wazo lako, kulifanyia kazi bila kuchoka, na kushinda vikwazo utakavyokutana navyo. Dunia inahitaji mawazo mapya kila siku, na wazo lako linaweza kuwa jibu la matatizo ya wengi ikiwa tu utachukua hatua ya kuanza kulifanyia kazi. Usisubiri kuwa na kila kitu ndipo uanze anza na ulicho nacho, kwa sababu wazo lako linaweza kuwa mabadiliko makubwa ya kesho. UNAANZAJE? 111Kiri kwa imani kabisa kuwa kuanzia leo hautaendelea na tabia ya kukaa na wazo pasipo kulifanyia kazi. Kiri kabisa kuwa tabia ya kughairisha mambo haitatajwa kwako. Kiri kabisa kuwa hautaendelea kuwa adui wa dunia kwa kutokutekeleza wazo lako. “Usilale na wazo, kwa sababu ukiendelea kukaa na wazo pasipo utekelezaji unaweza kuamka na majuto makubwa.” Usiendelee kujiuliza kuwa utaanzaje, wewe Chukua hatua ya kuanza siku ya leo UNAANZAJE? 112AHADI YA KUANZA KUIMARISHA MAISHA YA IBADA. Hii ni ahadi ya kuwekwa na kila mtu aliye soma kitabu hiki mbele za Mungu, nafsi yako, na kizazi kinachokutazama. Sema kwa sauti na kwa kuandika. Mimi ( Majina yako) Tarehe (Siku ya leo) Kiri maneno ya ushindi haya;- Kuanzia sasa nitakuwa mtu mwenye tabia ya kutekeleza kila aina ya wazo la kujenga. Kuanzia sasa ninaamua kujifunza kupitia changamoto na siyo kukata tamaa. Kuanzia sasa ninaamua kujiendeleza na kujiimarisha kimaarifa ili kila ninalo lifanya niwe na matokeo makubwa. UNAANZAJE? 113KUHUSU MWANDISHI-FURAHA A. KABAGE F uraha Kabage ni Mshauri na Mwalimu wa maisha ya vijana, mwanzilishi, msimamizi wa Kampeni huru ya VUKA UJANA SALAMA inayojihusisha na kutoa ushauri na maarifa yaliyojikita katika kujitambua, kuishi kwa ubora na kudhihirisha thamani ya kijana ili kuinuka kwa kijana wa mfano ambaye atakuwa msaada kwa matatizo ya familia, jamii na taifa. Mwandishi amejikita sana kuwasaidia Vijana kupata maarifa ya kutosha Kuvuka Ujana Salama kwa njia ya semina za ana kwa ana, mitandao ya kijamii, Makala na vitabu mbalimbali na kuwatengeneza Vijana wa Mfano UNAANZAJE? 114Pia mwandishi ni Mwalimu wa Neno la Mungu na Mungu amekuwa akimtumia kwenye semina katika kuhubiri, kufundisha injili maeneo mbalimbali. Mwandishi amefanikiwa kuandika Vitabu zaidi ya kumi na Sita kwa lugha ya Kiswahili na kiigereza vyenye msingi wa Neno la Mungu. Kitaaluma, Mwandishi wa Kitabu hiki, FURAHA A. KABAGE, Kitaaluma Mungu alimpa Neema ya kusoma Shule ya Msingi Mibula na Sekondari ya Mpunguso zilizopo kata ya Mpuguso wilaya ya Rungwe jijini Mbeya. Kisha akasoma Kidato cha tano na sita katika Shule ya Sekondari Njombe na kwa sasa Mungu amempa kibali na neema zaidi ya Kusoma Shahada ya kwanza ya Sayansi ya taarifa za afya (Bachelor of Science in Health Information Science) katika chuo kikuu Cha Dodoma. Mawasiliano: Furaha A Kabage +255 763 207 867/+255 656 340 116 Barua pepe: furahakabage500@gmail.com Facebook/Instagram:Furaha Kabage/Vuka Ujana Salama Inawezekana. YouTube:Vuka Ujana Salama Inawezekana UNAANZAJE? 115KUHUSU MWANDISHI-SIMON N. NYALADI N dugu Simon N. Nyaladi, katika kumtumikia Mungu, Mungu amempatia kibali cha kufundisha na ni mwalimu wa Neno la Mungu, uongozi, mshauri wa vijana katika masuala ya mahusiano, utambuzi binafsi, maendeleo na uchumi. UNAANZAJE? 116Mwandishi amefanikiwa kuandika vitabu vitano vyenye maudhui ya kuwasaidia watu katika utambuzi binafsi, maendeleo ya uchumi, uongozi bora, na kutengeneza misingi bora kwa vijana kuelekea mafanikio yao. Kitaaluma, mwandishi wa kitabu hiki Mungu amempatia kibali na neema ya kusoma Shule ya Msingi Lubaga na kujiunga na Shule ya Sekondari Dutwa, zilizopo Kata ya Dutwa, Wilaya ya Bariadi, mkoani Simiyu. Baadaye alifanikiwa kusoma Kidato cha Tano na Sita katika Shule ya Sekondari Songea Boys, iliyopo Wilaya ya Songea, mkoani Ruvuma. Kwa sasa, Mungu amempatia kibali na neema ya kuendelea na masomo ya Shahada ya Kwanza ya Sayansi katika Sayansi ya Taarifa za Afya (Bachelor of Science in Health Information Science) katika Chuo Kikuu cha Dodoma (University of Dodoma). UNAANZAJE? 117Target: Youths with Dreams and Visions Slogan: Everything is possible, put it into Action. Mawasiliano: Simon N. Nyaladi +255 688171089/+255 759639141 Barua pepe: simonndongo410@gmail.com Facebook/Instagram: Simon Nyaladi UNAANZAJE? 118Eleza kwa ufupi uliyojifunza na maamuzi yako kuhusu kuanza. UNAANZAJE? UNAANZAJE? 120UNAANZAJE? 121