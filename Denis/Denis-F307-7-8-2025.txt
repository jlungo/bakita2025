  HOTUBA YA MHESHIMIWA BALOZI MAHMOUD THABIT KOMBO (MB.), WAZIRI WA MAMBO YA NJE NA USHIRIKIANO WA AFRIKA MASHARIKI AKIWASILISHA BUNGENI MAKADIRIO YA MAPATO NA MATUMIZI YA WIZARA KWA MWAKA WA FEDHA 2025/2026 VIONGOZI WA WIZARA YA MAMBO YA NJE NA USHIRIKIANO WA AFRIKA MASHARIKI Mhe. Balozi Mahmoud Thabit Kombo (Mb.) Waziri wa Mambo ya Nje na Ushirikiano wa Afrika Mashariki Mhe. Cosato David Chumi (Mb.) Naibu Waziri wa Mambo ya Nje na Ushirikiano wa Afrika Mashariki Mhe. Dennis Lazaro Londo (Mb.) Naibu Waziri wa Mambo ya Nje na Ushirikiano wa Afrika Mashariki Balozi Dkt. Samwel William Shelukindo Katibu Mkuu, Wizara ya Mambo ya Nje na Ushirikiano wa Afrika Mashariki Balozi Stephen Patrick Mbundi Katibu Mkuu, Wizara ya Mambo ya Nje na Ushirikiano wa Afrika Mashariki Balozi Said Shaib Mussa Naibu Katibu Mkuu, Wizara ya Mambo ya Nje na Ushirikiano wa Afrika Mashariki UTANGULIZI Mheshimiwa Spika, kufuatia taarifa iliyowasilishwa leo katika Bunge lako Tukufu na Mwenyekiti wa Kamati ya Kudumu ya Bunge ya Mambo ya Nje, Ulinzi na Usalama, iliyochambua utekelezaji wa bajeti ya Wizara ya Mambo ya Nje na Ushirikiano wa Afrika Mashariki kwa Mwaka wa Fedha 2024/2025 pamoja na Mpango na Makadirio ya Mapato na Matumizi kwa Mwaka wa Fedha 2025/2026 ninaomba kutoa hoja kwamba Bunge lako Tukufu sasa likubali kupokea, kujadili na kuidhinisha Mpango na Makadirio ya Mapato na Matumizi ya Wizara pamoja na Taasisi zilizo chini yake kwa Mwaka wa Fedha 2025/2026. Mheshimiwa Spika, awali ya yote namshukuru Mwenyezi Mungu mwingi wa rehema kwa kutujalia uzima na afya njema iliyotuwezesha kukutana hapa leo na kuniwezesha kusimama mbele ya Bunge lako Tukufu kuwasilisha Makadirio ya Mapato na Matumizi ya Wizara ya Mambo ya Nje na Ushirikiano wa Afrika Mashariki kwa Mwaka wa Fedha 2025/2026. Aidha, namshukuru Mwenyezi Mungu mwingi wa rehema kwa kuendelea kuwajalia afya njema Viongozi wetu Wakuu wa Kitaifa, Waheshimiwa Mawaziri wenzangu, Waheshimiwa Wabunge na Viongozi wengine na watanzania kwa ujumla. Mheshimiwa Spika, kabla sijaendelea na uwasilishaji, naomba kwa heshima na unyenyekevu, nimshukuru Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania kwa kuendelea kuniamini na kuniteua kuwa Waziri wa Mambo ya Nje na Ushirikiano wa Afrika Mashariki. Mimi pamoja na viongozi wenzangu katika Wizara hii, tunaahidi kuendelea kutimiza majukumu yetu kwa weledi, ari, ubunifu, kujituma na kuzingatia Katiba ya Jamhuri ya Muungano wa Tanzania, Miongozo, Sera na Sheria za ndani pamoja na Mikataba ya Kikanda na Kimataifa ili kuimarisha uhusiano wa kimataifa na kulinda maslahi ya Taifa letu duniani. Mheshimiwa Spika, kwa kuwa Serikali ya Awamu ya Sita inahitimisha kipindi chake cha kwanza cha uongozi, niruhusu kwa namna ya pekee kumpongeza Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania kwa uongozi mahiri na wa vitendo uliowezesha nchi yetu kupata mafanikio yanayoonekana katika sekta mbalimbali. Aidha, akiwa Mwanadiplomasia Namba Moja hapa nchini, Mheshimiwa Rais ameendelea kuimarisha uhusiano baina ya Jamhuri ya Muungano wa Tanzania na nchi mbalimbali, taasisi za kikanda na kimataifa na kuliletea heshima kubwa Taifa letu. Katika kipindi hiki cha uongozi wake, Mheshimiwa Rais ameikuza na kuimarisha diplomasia ya Tanzania kwa umahiri wa hali ya juu na kuwezesha kulinda na kutimiza malengo ya kiuchumi ya Taifa letu kama inavyojidhihirisha katika maeneo mengi kwenye hotuba hii. Mheshimiwa Spika, kwa heshima na taadhima, napenda kumpongeza Mheshimiwa Dkt. Philip Isdor Mpango, Makamu wa Rais wa Jamhuri ya Muungano wa Tanzania; Mheshimiwa Dkt. Hussein Ali Mwinyi, Rais wa Zanzibar na Mwenyekiti wa Baraza la Mapinduzi; Mheshimiwa Kassim Majaliwa Majaliwa (Mb.), Waziri Mkuu wa Jamhuri ya Muungano wa Tanzania na Mheshimiwa Dkt. Doto Mashaka Biteko (Mb.), Naibu Waziri Mkuu na Waziri wa Nishati kwa kumsaidia Mheshimiwa Rais kuiongoza vyema nchi yetu na kutekeleza Ilani ya Chama Cha Mapinduzi kwa ajili ya Uchaguzi Mkuu wa mwaka 2020 kwa mafanikio. Mheshimiwa Spika, chini ya uongozi wa viongozi wetu hawa mahiri nchi yetu imepiga hatua kubwa sana kimaendeleo ikiwemo utekelezaji wa diplomasia ya uchumi na kufanikisha utekelezaji wa miradi ya maendeleo. Aidha, dira na maono ya viongozi wetu hawa imeifanya nchi yetu kuendelea kuwa ya amani na utulivu na Watanzania tumeendelea kudumisha mshikamano na umoja wa kitaifa, na hapana shaka tumeendelea kuwa mfano wa kuigwa kwa nchi nyingine za Afrika na duniani. Mheshimiwa Spika, naomba nitumie fursa hii kuwapongeza Mawaziri wote na viongozi mbalimbali kwa kuaminiwa na Mheshimiwa Rais kushika nafasi na nyadhifa mbalimbali katika wizara, taasisi, wakala na vyombo vya Serikali. Kwa dhati kabisa, nawatakia kila la heri katika utekelezaji wa majukumu yao. Nitaendelea kutoa ushirikiano kwao katika kutimiza azma na malengo ya Serikali ya Awamu ya Sita inayoongozwa na Rais wetu mpendwa Mheshimiwa Dkt. Samia Suluhu Hassan. Kazi Iendelee!! Mheshimiwa Spika, naomba kumpongeza Mheshimiwa Kassim Majaliwa Majaliwa (Mb.), Waziri Mkuu wa Jamhuri ya Muungano wa Tanzania kwa hotuba yake iliyoeleza kwa ufasaha mapitio ya utekelezaji wa kazi za Serikali kwa mwaka 2024/2025 na mwelekeo wa mwaka 2025/2026. Vilevile, nawapongeza Mawaziri wenzangu walionitangulia kwa kuwasilisha vyema hotuba zao mbele ya Bunge lako Tukufu, ambazo zimeainisha utekelezaji wa majukumu ya Serikali ya Awamu ya Sita chini ya uongozi mahiri wa Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania. Mheshimiwa Spika, kipekee, nitumie fursa hii kukupongeza wewe binafsi kwa namna ambavyo umeendelea kuliongoza Bunge letu kwa umakini na umahiri mkubwa kwa mujibu wa miongozo iliyowekwa. Vilevile, nakupongeza kwa kuendelea kuwa imara katika nafasi yako ya Urais wa Umoja wa Mabunge Duniani   na Baraza lake la Uongozi ambalo ni chombo kikuu cha maamuzi kinachojumuisha Mabunge yote duniani. Kupitia uongozi wako, unaozingatia haki na usawa nchi yetu imeendelea kupata sifa njema kimataifa. Mheshimiwa Spika, aidha, nakupongeza kwa dhati, wewe pamoja na Mhe. Mussa Azzan Zungu (Mb.), Naibu Spika wa Bunge mkishirikiana na Wenyeviti wa Bunge Mhe. Deodatus Philip Mwanyika (Mb.), Mbunge wa Njombe Mjini, Mhe. Dkt. Joseph Kizito Mhagama (Mb.) wa Jimbo la Madaba, na Mhe. Najma Murtaza Giga, Mbunge wa Viti Maalum kwa kuendelea kuliongoza vema Bunge hili Tukufu. Juhudi na maarifa yenu vimeendelea kukipa heshima chombo hiki muhimu mbele ya umma wa watanzania, jumuiya ya kimataifa na kukiwezesha kuisimamia na kuishauri Serikali ipasavyo. Vilevile, ninaomba kulihakikishia Bunge lako Tukufu kuwa nitaendelea kutekeleza majukumu yangu kwa uwezo na uaminifu mkubwa ili kuliletea Taifa letu maendeleo. Mheshimiwa Spika, kwa dhati kabisa napenda kumshukuru Mhe. Vita Rashid Kawawa Mbunge wa Namtumbo na Mwenyekiti wa Kamati ya Kudumu ya Bunge ya Mambo ya Nje, Ulinzi na Usalama pamoja na Makamu Mwenyekiti Mhe. Vincent Paul Mbogo Mbunge wa Nkasi Kusini na Wajumbe wote wa Kamati hiyo kwa ushirikiano mkubwa wanaotupatia na kwa kazi kubwa ya kuishauri Wizara na Serikali kwa ujumla. Miongozo na ushauri wao katika masuala mbalimbali imekuwa na mchango mkubwa katika kufanikisha utekelezaji wa majukumu ya Wizara. Aidha, nawapongeza pia Wenyeviti wa Kamati nyingine za Kudumu za Bunge kwa kuendelea kutekeleza majukumu yao kikamilifu ya kuisimamia na kuishauri Serikali. Mheshimiwa Spika, namshukuru Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania kwa kuwaamini na kuwateua Mhe. Cosato David Chumi (Mb.), kuwa Naibu Waziri wa Mambo ya Nje na Ushirikiano wa Afrika Mashariki; na Mhe. Dennis Lazaro Londo (Mb.) kuwa Naibu Waziri wa Mambo ya Nje na Ushirikiano wa Afrika Mashariki anayeshughulikia masuala ya Afrika Mashariki. Napenda kuwashukuru viongozi hao kwa ushirikiano wa dhati wanaonipatia katika kutekeleza majukumu ya Wizara. Mheshimiwa Spika, aidha, namshukuru Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania kwa kuendelea kuwaamini Balozi Dkt. Samwel William Shelukindo, Katibu Mkuu Wizara ya Mambo ya Nje na Ushirikiano wa Afrika Mashariki; Balozi Stephen Patrick Mbundi, Katibu Mkuu Wizara ya Mambo ya Nje na Ushirikiano wa Afrika Mashariki anayeshughulikia masuala ya Afrika Mashariki na Balozi Said Shaibu Mussa, Naibu Katibu Mkuu. Aidha, nipende kutumia fursa hii kuwashukuru Wakuu wa Idara na Vitengo, Mabalozi wanaoiwakilisha Tanzania Nje ya Nchi, Wenyeviti na Wajumbe wa Bodi, Wakuu wa Taasisi zilizo chini ya Wizara na Watumishi wote kwa ujumla kwa ushirikiano na juhudi zao katika kufanikisha malengo ya Wizara. Mheshimiwa Spika, kipekee, napenda kuishukuru familia yangu kwa upendo, uvumilivu na kuniombea kuendelea kutekeleza majukumu yangu kwa juhudi na weledi. Mheshimiwa Spika, itakumbukwa kwamba wapo watanzania wenzetu waliofikwa na maafa mbalimbali yaliyosababisha vifo, majeruhi na uharibifu wa mali. Nitumie fursa hii kuwapa pole watanzania wote waliopoteza ndugu jamaa na marafiki na mali zao kutokana na maafa hayo. Ninawaombea kwa Mwenyezi Mungu awajalie majeruhi wote uponyaji wa haraka ili waweze kurejea katika shughuli za ujenzi wa Taifa letu na aendelee kuwapumzisha kwa amani wale waliopoteza maisha. Mheshimiwa Spika, naomba nitumie fursa hii kutoa pole kwa Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania, Bunge lako Tukufu, ndugu, jamaa, marafiki na watanzania kwa ujumla kwa kuwapoteza Hayati Mhe. Cleopa David Msuya, Waziri Mkuu na Makamu wa Kwanza wa Rais wa Jamhuri ya Muungano wa Tanzania mstaafu, Marehemu Dkt. Faustine Engelbert Ndugulile aliyekuwa Mbunge wa Jimbo la Kigamboni na Mkurugenzi Mteule wa Shirika la Afya Duniani – Kanda ya Afrika, Marehemu Lawrence Mafuru, aliyekuwa Katibu Mtendaji wa Tume ya Taifa ya Mipango na Marehemu Mhandisi Boniface Gissima Nyamo-Hanga aliyekuwa Mkurugenzi Mtendaji wa Shirika la Umeme Tanzania. Marehemu watakumbukwa kwa mchango wao kwa Taifa na utendaji kazi wao ulioacha alama. Tunawaombea kwa Mwenyezi Mungu awape pumziko la milele. Mheshimiwa Spika, nitumie nafasi hii kutoa pole kwako, waheshimiwa wabunge na wananchi wote kufuatia msiba wa Profesa Philemon Mikol Sarungi, aliyekuwa daktari bingwa wa upasuaji na tiba ya mifupa; aliyewahi kuwa Mbunge wa Jimbo la Rorya na Waziri katika wizara mbalimbali na Bibi Thabita Siwale, aliyewahi kuhudumu katika nafasi ya Mbunge na Waziri katika wizara mbalimbali. Mheshimiwa Spika, kwa simanzi kubwa nichukue fursa hii kutoa pole nyingi kwa watanzania na wananchi wa Afrika Mashariki kwa kuondokewa na mwanadiplomasia nguli Mhe. Balozi Juma Volter Mwapachu aliyewahi kuwa Katibu Mkuu wa Jumuiya ya Afrika Mashariki na mwakilishi wa kudumu wa Tanzania katika Shirika la Umoja wa Mataifa la Elimu, Sayansi na Utamaduni  Mheshimiwa Spika, vilevile, naomba kutoa pole kwako na Bunge lako Tukufu kufuatia vifo vya Waheshimiwa John Tendwa, aliyekuwa Msajili Mstaafu wa Vyama vya Siasa; Mhe. Mwanaisha Athumani Kwariko, Jaji wa Mahakama ya Rufani na Mjumbe wa Tume Huru ya Uchaguzi; Mhe. Jaji Fredrick Mwita Werema, aliyewahi kuwa Mwanasheria Mkuu wa Serikali; Bibi Sifael Mushi, mwanamke aliyeshiriki katika tukio la kuchanganya udongo wa Tanganyika na Zanzibar. Mwenyezi Mungu azipumzishe roho za marehemu mahala pema peponi. Mheshimiwa Spika, kwa masikitiko makubwa nitoe pole kwa Waumini wote wa Kanisa Katoliki Tanzania na duniani kote kufuatia kifo cha Baba Mtakatifu Papa Francis na kwa waumini wote wa dhehebu la Ismailia kufuatia msiba wa Mwanamfalme Karim Aga Khan IV. Mwenyezi Mungu azilaze Roho za marehemu mahali pema peponi. Mheshimiwa Spika, nitumie fursa hii, kutoa salamu za pole kwa viongozi wakuu wa Nchi na Serikali pamoja na wananchi wa mataifa mbalimbali duniani waliokumbwa na maafa mbalimbali katika kipindi cha mwaka 2024/2025. Mheshimiwa Spika, aidha, katika kipindi cha Julai 2024 hadi Aprili 2025, nchi mbalimbali zikiwemo, Algeria, Austria, Belarus, Botswana, Croatia, Ecuador, Gabon, Georgia, Ghana, Marekani, Mauritius, Moldova, Msumbji, Namibia, Rwanda, Trinidad and Tobago, Ufaransa, Uruguay na Venezuela zilifanya chaguzi za kuwapata viongozi wa nchi zao katika hali ya amani na utulivu. Nawapongeza wananchi wa nchi hizo kwa kukamilisha zoezi hilo kwa amani na kwa njia za kidemokrasia. Mheshimiwa Spika, Serikali ya Jamhuri ya Muungano wa Tanzania itaendelea kushirikiana na viongozi waliochaguliwa na Serikali zao ili kuimarisha uhusiano uliopo baina yetu. Aidha, natumia nafasi hii kuzitakia heri nchi zinazotarajia kufanya uchaguzi katika kipindi kilichosalia kwa Mwaka wa Fedha 2024/2025 na mwaka ujao wa fedha wa 2025/2026. MAFANIKIO YA WIZARA KWA KIPINDI CHA MIAKA MINNE YA SERIKALI YA AWAMU YA SITA Mheshimiwa Spika, ninayo heshima kuelezea kwa muhtasari baadhi ya mafanikio ambayo Wizara inajivunia kuyaratibu kwa ufanisi na kufanikisha utekelezaji wake kwa kipindi cha kwanza cha Serikali ya Awamu ya Sita kupitia ushirikiano wa uwili, kikanda na kimataifa kama ifuatavyo: Kukamilika kwa Mapitio ya Sera ya Mambo ya Nje ya Mwaka 2001, Toleo la Mwaka 2024 na Mkakati wake wa Utekelezaji. Sera hii inaweka msisitizo katika utekelezaji wa diplomasia ya uchumi ikiwemo kukuza upatikanaji wa masoko ya bidhaa za Tanzania nje ya nchi, kutangaza na kuvutia fursa za uwekezaji, utalii, uchumi wa buluu, kuhamasisha ushiriki wa diaspora katika kuchangia maendeleo ya Taifa na matumizi ya Kiswahili kama nyenzo ya diplomasia kwa manufaa ya kiuchumi; Kuwezesha ufunguzi wa Balozi mpya mbili katika maeneo ya kimkakati ambazo ni Ubalozi na Uwakilishi wa Kudumu wa Tanzania katika Umoja wa Mataifa Vienna-Austria na Ubalozi wa Tanzania Jakarta-Indonesia na ufunguzi wa Konseli Kuu mbili katika jiji la Lubumbashi, Jamhuri ya Kidemokrasia ya Kongo na jiji la Guangzhou, Jamhuri ya Watu wa China. Hatua hii inafanya Tanzania kuwa na jumla ya Balozi 45 na Konseli Kuu tano ; Kushawishi Umoja wa Falme za Kiarabu kufungua ofisi ya Konseli Kuu Zanzibar. Aidha, nchi saba zimefungua ofisi za Uwakilishi wa Heshima ambazo ni Ufaransa, Uingereza, Italia, Ujerumani, Hispania, Uswidi na Brazil. Hatua hii inarahisisha upatikanaji wa huduma za kikonseli ikiwemo viza na kuchagiza ukuaji wa biashara, utalii na uwekezaji kati ya Tanzania na nchi hizo; Kushawishi na kufanikisha lugha ya Kiswahili kutumika katika nchi mbalimbali na Jumuiya ya Kimataifa. Juhudi hizo zimefanya Kiswahili kitumike kama lugha rasmi ya kazi katika Umoja wa Afrika, Jumuiya ya Maendeleo Kusini mwa Afrika, Jumuiya ya Afrika Mashariki na vyombo mbalimbali vya habari vya kimataifa. Aidha, tarehe 7 Julai kila mwaka inatambulika kama Siku ya Lugha ya Kiswahili Duniani, ambapo maadhimisho ya siku hiyo yanapaswa kufanyika katika nchi zote 193 wanachama wa Umoja wa Mataifa; Kuongezeka kwa mwitikio wa matumizi ya lugha ya Kiswahili katika nchi za Afrika Mashariki ambapo nchi za Uganda, Kenya, Rwanda na Burundi zimeingiza Kiswahili katika mitaala ya shule za msingi na sekondari. Aidha, katika ngazi ya vyuo vikuu, nchi ya Marekani, Canada, Ujerumani, China, Urusi na Uingereza ni miongoni mwa nchi ambazo zimeingiza Kiswahili katika mitaala yao. Mafanikio mengine ni redio 38 na runinga sita za nje ya nchi kutumia lugha ya Kiswahili katika matangazo yao na majukwaa sita ya Kikanda na Kimataifa kuhusu Kiswahili yamefanyika; Kuratibu na kufanikisha ushiriki wa Tanzania katika jitihada za utatuzi wa migogoro kwa njia ya amani pamoja na kushiriki katika operesheni za kulinda amani kikanda na kimataifa. Mathalan, hadi kufikia Mei, 2025 Tanzania ilikuwa na jumla ya walinda amani 1,890 ikiwa nafasi ya 11 kati ya nchi 119 zinazochangia walinda amani katika misheni za ulinzi wa amani za Umoja wa Mataifa; Kufanikisha ushiriki wa Tanzania katika mikutano ya uwili, kikanda na kimataifa, ikiwemo mikutano Arobaini na Mbili ya Tume za Pamoja za Kudumu za Ushirikiano  , Tume za Pamoja za Ushirikiano   na mashauriano ya kisiasa kati ya Tanzania na nchi nyingine. Mikutano hiyo imewezesha Serikali yetu kutetea maslahi ya Taifa na nchi hizo katika maeneo mbalimbali ya ushirikiano kwa manufaa ya Taifa letu; Kufanikisha ziara 90 za Viongozi Wakuu wa Kitaifa katika nchi mbalimbali duniani. Ziara hizo ziliwezesha kuimarisha ushirikiano na kufanikisha kusainiwa kwa mikataba na Hati za Makubaliano mia moja na sitini na moja baina ya Tanzania na nchi hizo katika sekta mbalimbali; Kufanikisha ziara 31 za Wakuu wa Nchi na Serikali wa mataifa mengine na Wakuu wa Mashirika ya Kikanda na Kimataifa waliokuja nchini, ambazo zilipelekea kufikiwa kwa makubaliano ya ushirikiano katika sekta mbalimbali; Kuchangia ongezeko la idadi ya watalii wa kigeni waliotembelea vivutio mbalimbali vya utalii vilivyopo nchini kutoka watalii 1,711,625 mwaka 2021 hadi watalii 5,360,247 mwaka 2024. Mafanikio hayo yamechagizwa na mchango mkubwa wa Mheshimiwa Dkt Samia Suluhu Hassan, Rais wa Jamhuri ya Muungano wa Tanzania aliyeshiriki katika kuhamasisha kutangaza utalii wa Tanzania hususan kupitia filamu maalum ya Tanzania: The Royal Tour; Kuratibu utekelezaji wa diplomasia ya uchumi iliyochangia kuongezeka kwa upatikanaji wa masoko ya bidhaa za Tanzania nje ya nchi kutoka thamani ya Dola za Marekani milioni 6, mwaka 2020 hadi Dola za Marekani milioni 7, mwaka 2023 sawa na ongezeko la asilimia 21; Kuratibu na kufanikisha kuifungua nchi kwenye nyanja za diplomasia ya kiuchumi na kisiasa kupitia majukwaa na mikutano ya kikanda na kimataifa. Mafanikio haya yametokana na ushawishi wa Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania na Mwanadiplomasia Namba Moja nchini; Kuratibu na kushawishi Tanzania kuaminika na kuteuliwa kuwa mwenyeji wa Shule ya Uongozi ya  Julius  Nyerere  iliyopo  Kibaha,  Pwani.  Shule  hiyo  inatoa  mafunzo  ya  uongozi  kwa  wadau  mbalimbali  ikiwemo  vyama  vya  ukombozi  wa  nchi  za  Kusini  mwa  Afrika;  Kuratibu  na  kufanikisha  upatikanaji  wa  fedha  kwa  ajili  ya  utekelezaji  wa  mradi  wa  Daraja  la  Gerezani;  mradi  wa  Uendelezaji  wa  Soko  la  Samaki  la  Malindi  lililopo  Zanzibar  na  upanuzi  wa  Jengo  la  3  la  Abiria  katika  uwanja  wa  ndege  wa  Kimataifa  wa  Abeid  Amani  Karume  Zanzibar;  Kuratibu  na  kufanikisha  msamaha  wa  deni  la  kuuziwa  mafuta  la  takriban  Dola  za  Marekani  138,007, 4  kutoka  Serikali  ya  Iran  ambapo  sasa  Tanzania  italipa  deni  bila  riba  la  kiasi  cha  Dola  za  Marekani  77,728, 3  kwa  muda  wa  miaka  mitano;  Kuratibu  na  kufanikisha  upatikanaji  wa  vibali  vya  safari  za  moja  kwa  moja  za  Kampuni  ya  Ndege  Tanzania     kutoka  Dar  es  Salaam  na  Zanzibar,  kwenda  maeneo  ya  kimkakati  ya  Bujumbura,  Dubai,  Guangzhou,  Harare,  Kinshasa,  Lagos,  Lubumbashi,  Lusaka,  Ndola,  na  Windhoek  pamoja  na  kurejesha  safari  za  ATCL  kati  ya  Dar  es  Salaam  na  jiji  la  Johannesburg  nchini  Afrika  Kusini.  Hatua  hii  itachochea  pamoja  na  mambo  mengine  fursa  za  biashara,  utalii,  uchumi  wa  buluu  na  uwekezaji;  Kufanikisha  kuanza  kwa  mradi  wa  ujenzi  wa  Barabara  ya  Lusahunga    Rusumo/Kayonza    Kigali  (km  162)  ambao  unafadhiliwa  na  Benki  ya  Dunia  kwa  Dola  za  Marekani  Milioni  72.  Kukamilika  kwa  mradi  huo,  kutachochea  ukuaji  wa  biashara  kwa  kuwa  barabara  hii  ni  kiungo  muhimu  kati  ya  Tanzania  na  nchi  za  Burundi,  Rwanda  na  Jamhuri  ya  Kidemokrasia  ya  Kongo;  Kuratibu  na  kufanikisha  utekelezaji  wa  Mradi  wa  Kikanda  wa  Kuzalisha  Umeme  wa  Rusumo  (Regional  Rusumo  Falls  Hydroelectric  Project  –  RRFHP)  kwa  kutumia  nguvu  ya  maji  ya  Mto  Kagera.  Mradi  huu  umetekelezwa  kati  ya  Tanzania,  Burundi  na  Rwanda.  Mradi  huo  unazalisha  Megawati  80  za  umeme,  ambapo  kila  nchi  inapata  mgao  wa  umeme  wa  Megawati  27;  Kuratibu  na  kufanikisha  upatikanaji  wa  fedha  kutoka  Benki  ya  Maendeleo  ya  Afrika     kwa  ajili  ya  ujenzi  wa  sehemu  ya  mradi  wa  Barabara  ya  Tanga    Bagamoyo/Malindi    Lunga  Lunga  (km  400).  Kwa  upande  wa  Tanzania,  mradi  unahusisha  ujenzi  wa  barabara  ya  Bagamoyo    Pangani    Tanga  yenye  urefu  wa  kilometa  256;  Kuratibu  na  kufanikisha  upatikanaji  wa  fedha  kiasi  cha  Dola  za  Marekani  milioni     kutoka  Benki  ya  Maendeleo  ya  Afrika     kwa  ajili  ya  ujenzi  wa  Kituo  cha  Kutoa  Huduma  kwa  Pamoja  Mpakani     cha  Manyovu/Mugina  kilichopo  katika  mpaka  wa  Tanzania  na  Burundi.  Ujenzi  wa  Kituo  hicho  unatarajiwa  kukamilika  mwezi  Mei  2026;  Kuratibu  na  kufanikisha  Tanzania  kuwa  mwenyeji  wa  Kituo  cha  Kupambana  na  Ugaidi  cha  Jumuiya  ya  Maendeleo  Kusini  mwa  Afrika  chenye  Makao  Makuu  jijini  Dar  es  Salaam.  Uwepo  wa  kituo  hicho  umesaidia  kuimarisha  ushirikiano  baina  ya  Serikali  na  Taasisi  mbalimbali  za  kikanda  na  kimataifa  zinazoratibu  mapambano  dhidi  ya  ugaidi;  Kuratibu  na  kufanikisha  utekelezaji  wa  Mradi  wa  kimkakati  wa  Kufua  Umeme  wa  Kikagati    Murongo  unaozalisha  Megawati  14  ambapo  nusu  ya  umeme  umesambazwa  nchini  katika  mkoa  wa  Kagera  na  hivyo  kupunguza  nakisi  ya  mahitaji  ya  umeme  nchini;  Kuwezesha  Kituo  cha  Kimataifa  cha  Mikutano  Arusha     kuhudumia  ya  mikutano  1,320,  ambapo  mikutano  1,239  ni  ya  kitaifa  na  81  ya  kimataifa,  iliyoleta  washiriki  446,467  wa  kitaifa  na  kimataifa  na  hivyo  kuchangia  utekelezaji  wa  diplomasia  ya  uchumi  kupitia  mikutano  na  maonesho;  Kuwezesha  Kituo  cha  AICC  kuimarisha  utoaji  wa  huduma  za  afya  kupitia  hospitali  yake  ambayo  imehudumia  wagonjwa  wapatao  264,195;  Kutoa  mafunzo  ya  Diplomasia  na  Uhusiano  wa  Kimataifa  kupitia  Kituo  cha  Uhusiano  wa  Kimataifa  cha  Dkt.  Salim  Ahmed  Salim  ambapo  watahiniwa  3,754  wamehitimu  katika  ngazi  ya  stashahada,  shahada  ya  awali,  na  stashahada  za  uzamili  ikiwa  ni  wastani  wa  watahiniwa  900  kwa  mwaka.  Aidha,  Kituo  hiki  kimetumika  kunoa  Mabalozi  na  Wanadiplomasia  wanaoiwakilisha  nchi  yetu  kikanda  na  kimataifa  sanjari  na  kutoa  ushauri  elekezi  na  kufanya  tafiti  kuhusu  masuala  ya  diplomasia  na  uhusiano  wa  kimataifa;  Kuendelea  kuimarisha  masuala  ya  utawala  bora  kupitia  utekelezaji  wa  Mpango  wa  APRM  ikiwemo  kushiriki  katika  majadiliano  kuhusu  uanzishaji  wa  Taasisi  ya  Upimaji  wa  Kiwango  cha  Mikopo  Barani  Afrika  (African  Credit  Rating  Agency);  Kuwezesha  Tanzania  kuteuliwa  kuwa  Mjumbe  wa  Baraza  la  Amani  na  Usalama  la  Umoja  wa  Afrika  na  hivyo  kuchangia  katika  maamuzi  ya  masuala  ya  kimkakati  kuhusu  amani  na  usalama  katika  bara  la  Afrika;  na  Kuwezesha  Watanzania  kupata  nafasi  za  uongozi  katika  taasisi  za  kikanda  na  kimataifa,  mathalan  hivi  karibuni;  Profesa  Mohamed  Yakub  Janabi,  amechanguliwa  kuwa  Mkurugenzi  Mteule  wa  Shirika  la  Afya  Duniani     Kanda  ya  Afrika;  Dkt.  Deo  Osmund  Mwapinga  amechaguliwa  kuwa  Katibu  Mkuu  mpya  wa  Jukwaa  la  Wabunge  wa  Nchi  Wanachama  wa  Jumuiya  ya  Nchi  za  Ukanda  wa  Maziwa  Makuu  (FP-ICGLR);  Balozi  Prof.  Kennedy  Gastorn  na  Bw.  Benjamin  Kapera  wamechaguliwa  kuwa  Wajumbe  wa  Kamisheni  ya  Umoja  wa  Afrika  ya  Sheria  za  Kimataifa  na  Bodi  ya  Ushauri  ya  Umoja  wa  Afrika  kuhusu  Mapambano  dhidi  ya  Rushwa,  mtawalia.  MISINGI  YA  TANZANIA  KATIKA  UHUSIANO  WA  KIMATAIFA  Mheshimiwa  Spika,  Tanzania  imeendelea  kudumisha  misingi  ya  uhusiano  na  ushirikiano  wa  kimataifa,  kama  ilivyowekwa  na  waasisi  wa  Taifa  letu,  kwa  lengo  la  kubainisha  msimamo  wetu  katika  mwenendo  wa  siasa  za  kimataifa.  Katika  kusimamia  misingi  hiyo,  nchi  yetu  imeendelea  kulinda  uhuru  na  kujiamulia  mambo  yetu  wenyewe;  kulinda  mipaka  ya  nchi  yetu;  kutetea  haki;  kuimarisha  ujirani  mwema;  na  kutekeleza  sera  ya  kutofungamana  na  upande  wowote  kama  dira  na  msimamo  wetu  kwenye  uhusiano  na  nchi  nyingine  katika  Jumuiya  ya  Kimataifa.  Kwa  muktadha  huo,  Tanzania  imeendelea  kushiriki  katika  jitihada  za  ulinzi  wa  amani  na  usuluhishi  wa  migogoro,  kudumisha  ushirikiano  katika  hatua  za  pamoja  za  kukabiliana  na  changamoto  za  kidunia,  kuhimiza  maendeleo  stahimilivu,  endelevu  na  kutetea  haki  na  usawa  baina  ya  mataifa  yaliyoendelea  na  yanayoendelea.  Aidha,  misingi  hiyo  imechangia  kudumisha  heshima  na  taswira  njema  ya  taifa  letu  kimataifa.  Hali  ya  Siasa,  Ulinzi  na  Usalama  Duniani  Mheshimiwa  Spika,  baada  ya  kuelezea  misingi  ya  uhusiano  wa  kimataifa  kwa  ujumla  wake,  naomba  kutoa  taarifa  fupi  kuhusu  hali  ya  siasa,  ulinzi  na  usalama  wa  dunia  kama  ifuatavyo:  Afrika  Mheshimiwa  Spika,  hali  ya  siasa,  ulinzi  na  usalama  barani  Afrika  imeendelea  kuimarika  ikilinganishwa  na  miongo  miwili  iliyopita.  Hata  hivyo,  baadhi  ya  nchi  zimeendelea  kukabiliwa  na  changamoto  za  kisiasa  na  kiusalama  zilizotokana  na  machafuko  ya  kisiasa,  uwepo  wa  makundi  ya  waasi,  mashambulizi  ya  kigaidi  na  mapinduzi  ya  kijeshi.  Nchi  hizo  ni  pamoja  na  Jamhuri  ya  Kidemokrasia  ya  Kongo   ,  Jamhuri  ya  Shirikisho  la  Somalia,  Jamhuri  ya  Afrika  ya  Kati,  Jamhuri  ya  Sudan  Kusini,  Msumbiji,  Sudan,  Mali,  Burkina  Faso,  Niger  na  Libya.  Jamhuri  ya  Kidemokrasia  ya  Kongo     Mheshimiwa  Spika,  mwanzoni  mwa  mwaka  2025,  mapigano  kati  ya  jeshi  la  ulinzi  la  Jamhuri  ya  Kidemokrasia  ya  Kongo  na  makundi  yanayotumia  silaha  hususan  kundi  la  M23  ambalo  ndio  kubwa  yaliongezeka  katika  eneo  la  mashariki  mwa  nchi  hiyo  na  kusababisha  kuzorota  kwa  hali  ya  ulinzi  na  usalama.  Mapigano  hayo  yamesababisha  vifo  vya  raia  na  askari  ikiwemo  wa  kulinda  amani,  maelfu  ya  raia  kuhama  na  kuyakimbia  makazi  yao  na  uharibifu  wa  miundombinu.  Nitumie  fursa  hii  kutoa  pole  kwa  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  na  Amiri  Jeshi  Mkuu;  Mkuu  wa  Majeshi,  Jenerali  John  Nkunda;  familia  pamoja  na  Askari  na  Wapiganaji  wa  Jeshi  la  Wananchi  Tanzania  kwa  kupoteza  askari  wawili  kufuatia  mapigano  yaliyozuka.  Mheshimiwa  Spika,  kutokana  na  hali  hiyo,  juhudi  za  usuluhishi  zimeendelea  kufanyika  katika  ngazi  mbalimbali  kuanzia  Umoja  wa  Afrika   ,  jumuiya  za  kikanda,  hususan  Jumuiya  ya  Afrika  Mashariki     na  Jumuiya  ya  Maendeleo  Kusini  mwa  Afrika  Tanzania  imeshiriki  katika  kutafuta  ufumbuzi  wa  mgogoro  huo  kupitia  jitihada  za  pamoja  kati  ya  EAC  na  SADC,  ambapo  nchi  yetu  ilikuwa  mwenyeji  wa  mkutano  wa  pamoja  wa  kwanza  na  wa  aina  yake  wa  Wakuu  wa  Nchi  na  Serikali  wa  SADC  na  EAC  uliofanyika  mwezi  Februari  2025  kujadili  hali  ya  usalama  Mashariki  mwa  DRC.  Mkutano  huo  wa  aina  yake  ulifanikiwa  kupitia  juhudi  za  kipekee  za  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  na  Mwanadiplomasia  Namba  Moja  nchini.  Mheshimiwa  Spika,  Tanzania  pia  ilishiriki  katika  mkutano  wa  pamoja  wa  Wakuu  wa  Nchi  na  Serikali  wa  Jumuiya  ya  Afrika  Mashariki     na  Jumuiya  ya  Maendeleo  Kusini  mwa  Afrika     uliofanyika  mwezi  Machi  2025  kwa  njia  ya  mtandao,  ambao  ulipitisha  mpango  wa  kurejesha  amani  ya  kudumu  nchini  DRC  na  kuteua  jopo  la  wapatanishi  linaloundwa  na  Marais  wastaafu  kutoka  nchi  mbalimbali  Afrika.  Marais  hao  wastaafu  ni  Mheshimiwa  Olusegun  Obasanjo,  Rais  Mstaafu  wa  Nigeria;  Mheshimiwa  Uhuru  Kenyatta,  Rais  Mstaafu  wa  Kenya;  Mheshimiwa  Mokgweetsi  Masisi,  Rais  Mstaafu  wa  Botswana;  Mheshimiwa  Catherine  Samba  Panza,  Rais  Mstaafu  wa  Jamhuri  ya  Afrika  ya  Kati  na  Mheshimiwa  Sahle-Work  Zewde,  Rais  Mstaafu  wa  Ethiopia.  Mheshimiwa  Spika,  aidha,  katika  kutafuta  amani  ya  kudumu  Mashariki  mwa  Jamhuri  ya  Kidemokrasia  ya  Kongo,  Baraza  la  Amani  na  Usalama  la  Umoja  wa  Afrika  mwezi  Aprili  2025  lilimteua  Mheshimiwa  Faure  Gnassingbé,  Rais  wa  Jamhuri  ya  Togo  kuwa  Msuluhishi  wa  Mgogoro  huo  kuchukua  nafasi  ya  Mheshimiwa  João  Manuel  Lourenço  Rais  wa  Angola  ambaye  kwa  sasa  anashikilia  nafasi  ya  Mwenyekiti  wa  Umoja  wa  Afrika.  Ni  matumaini  ya  nchi  yetu  kuwa,  juhudi  hizo  za  Kikanda,  Umoja  wa  Afrika  pamoja  na  Jumuiya  ya  Kimataifa  kwa  ujumla  zitasaidia  kuharakisha  kurejea  kwa  amani  na  usalama  nchini  humo.  Msumbiji  Mheshimiwa  Spika,  hali  ya  ulinzi  na  usalama  kaskazini  mwa  Msumbiji  inaendelea  kuimarika  kutokana  na  jitihada  za  pamoja  zilizofanywa  na  Serikali  ya  Msumbiji  ikishirikiana  na  Misheni  ya  SADC  ya  Ulinzi  wa  Amani  nchini  Msumbiji     katika  kukabiliana  na  changamoto  za  ugaidi  katika  eneo  husika.  Kufuatia  SAMIM  kumaliza  muda  wake  mwezi  Julai  2024,  jukumu  kubwa  la  kushughulikia  changamoto  hizo  limebaki  kwa  Serikali  ya  Msumbiji.  Sudan  Mheshimiwa  Spika,  mapigano  yanayoendelea  kati  ya  Jeshi  la  Sudan  (Sudan  Armed  Forces    SAF)  na  kikosi  cha  Msaada  wa  Haraka  (Rapid  Support  Forces    RSF)  yaliyoanza  tangu  mwezi  Aprili  2023  nchini  Sudan  yamesababisha  kuzorota  kwa  hali  ya  ulinzi  na  usalama  katika  nchi  hiyo  na  kusababisha  maelfu  ya  raia  kukimbilia  nchi  za  jirani,  uharibifu  wa  miundombinu  na  shughuli  za  kiuchumi  kupungua  kwa  kiwango  kikubwa.  Katika  kipindi  cha  hivi  karibu  pande  mbili  zinazohasimiana  zimeongeza  mashambulizi  kwa  lengo  la  kudhibiti  maeneo  muhimu  ya  kimkakati  ikiwemo  miji  ya  kibiashara  na  majengo  ya  taasisi  za  umma,  hatua  ambayo  inaongeza  hofu  ya  kuendelea  kwa  mgogoro  huo  na  kurudisha  nyuma  jitihada  za  kikanda  na  kimataifa  za  usuluhishi  na  upatanishi.  Tanzania  inaendelea  kuzisihi  pande  hizo  mbili  za  mgogoro  kusitisha  mapigano  na  kurejea  kwenye  meza  ya  mazungumzo  hususan  chini  ya  Umoja  wa  Afrika  na  Jumuiya  ya  Maendeleo  ya  Nchi  Zilizo  kwenye  Pembe  ya  Afrika  Sudan  Kusini  Mheshimiwa  Spika,  nchi  ya  Sudan  Kusini  ilikabiliwa  na  machafuko  ya  kisiasa,  ambayo  yamedhoofisha  hali  ya  amani  na  usalama  iliyokuwepo.  Machafuko  hayo  yamechagizwa  na  kuongezeka  kwa  mvutano  kati  ya  viongozi  wanaounda  Serikali  ya  Umoja  wa  Kitaifa  pamoja  na  mapigano  kati  ya  jeshi  la  ulinzi  la  nchi  hiyo  na  makundi  ya  uasi.  Tanzania  inaunga  mkono  ufumbuzi  wa  mgogoro  huo  kwa  njia  ya  amani  kupitia  IGAD,  Umoja  wa  Afrika  na  Umoja  wa  Mataifa.  Jamhuri  ya  Shirikisho  la  Somalia  Mheshimiwa  Spika,  baada  ya  mapigano  ya  takriban  miongo  mitatu,  hali  ya  usalama  katika  Jamhuri  ya  Shirikisho  la  Somalia  imeendelea  kuimarika  licha  ya  mashambulizi  ya  kushtukiza  ambayo  yamekuwa  yakifanywa  na  makundi  ya  kigaidi.  Tanzania  inaunga  mkono  jitihada  za  ufumbuzi  wa  mgogoro  katika  nchi  hiyo  unaoendelea  chini  ya  jitihada  za  Umoja  wa  Afrika  na  Umoja  wa  Mataifa  kama  hatua  muhimu  ya  kuongeza  kasi  ya  ukuaji  wa  uchumi  na  maendeleo  endelevu  ya  Taifa  hilo  ambalo  ni  mwanachama  mpya  wa  Jumuiya  ya  Afrika  Mashariki.  Asia  na  Australasia  Mheshimiwa  Spika,  kiujumla  hali  ya  siasa,  ulinzi  na  usalama  katika  ukanda  wa  Asia  na  Australasia  imeendelea  kuwa  ya  amani  na  utulivu  katika  maeneo  mengi.  Hata  hivyo,  ipo  migogoro  yenye  sura  ya  kimataifa  inayoendelea  katika  nchi  za  India  na  Pakistan  ambazo  zimekuwa  zikikabiliwa  na  mgogoro  wa  muda  mrefu  kuhusu  eneo  la  Kashmir.  Katika  nyakati  tofauti  pamekuwepo  na  ongezeko  la  mvutano  katika  mgogoro  huo  kutokana  na  mashambulio  yanayofanywa  kutoka  pande  zote  mbili.  Mheshimiwa  Spika,  hivi  karibuni  mgogoro  huo  umechukua  sura  mpya  baada  ya  nchi  hizo  kutishia  kuanzisha  vita  kufuatia  shambulio  la  kigaidi  lililotokea  tarehe  22  Aprili  2025  katika  eneo  la  Kashmir  linalosimamiwa  na  India.  Tanzania  inaalaani  vikali  tukio  hilo  la  kigaidi  na  kuunga  mkono  juhudi  za  Umoja  wa  Mataifa  katika  kutatua  mgogoro  huo.  Ulaya  na  Amerika  Mheshimiwa  Spika,  kwa  ujumla  hali  ya  siasa,  ulinzi  na  usalama  katika  ukanda  wa  Ulaya  na  Amerika  imeendelea  kuwa  ya  amani  isipokuwa  mgogoro  unaoendelea  kati  ya  Shirikisho  la  Urusi  na  Jamhuri  ya  Ukraine.  Mgogoro  huo  umesababisha  kuongezeka  kwa  mvutano  wa  kisiasa  baina  ya  mataifa  mbalimbali  na  siasa  za  kijiografia  ambazo  zinaweza  kuendeleza  mdororo  wa  kiuchumi  duniani.  Tanzania  inaendelea  kuzisihi  pande  zote  mbili  zinazohasimiana  kutafuta  suluhu  ya  kudumu  ya  mgogoro  huo  kwa  njia  ya  majadiliano.  Mheshimiwa  Spika,  vilevile,  Taifa  la  Haiti  limeendelea  kukabiliwa  na  hali  ya  machafuko  ya  kisiasa  yaliyotokana  na  miongo  ya  mapigano  kati  ya  Serikali  na  magenge  ya  uhalifu  yanayogombea  udhibiti  wa  maeneo  na  njia  kuu  za  kiuchumi.  Hali  hiyo  imesababisha  kudorora  kwa  hali  ya  uchumi  na  ongezeko  wa  umaskini  wa  kipato  kwa  wananchi  walio  wengi.  Tanzania  inaendelea  kuunga  mkono  jitihada  za  Umoja  wa  Mataifa  na  Jumuiya  za  Kimataifa  katika  kurejesha  amani  ya  kudumu  nchini  humo.  Mashariki  ya  Kati  Mheshimiwa  Spika,  eneo  la  Mashariki  ya  Kati  liliendelea  kukabiliwa  na  migogoro  ya  kivita  na  mivutano  ya  kisiasa  ambayo  imechangia  kudhoofisha  hali  ya  ulinzi  na  usalama  katika  baadhi  ya  nchi  za  ukanda  huo.  Baadhi  ya  migogoro  iliyojitokeza  katika  eneo  hili  ni  pamoja  na:  Israel  na  Palestina  Mheshimiwa  Spika,  mgogoro  kati  ya  Israel  na  Palestina  umedumu  kwa  zaidi  ya  miongo  sita  licha  ya  juhudi  za  kimataifa  katika  kutafuta  ufumbuzi  wake.  Mgogoro  huu  umeendelea  kusababisha  athari  kubwa  ikiwemo,  vifo  na  majeruhi,  uharibifu  wa  mali  na  miundombinu,  kuzorotesha  upatikanaji  wa  huduma  muhimu  za  kibinadamu  pamoja  na  raia  kukimbia  maeneo  yao.  Kwa  kuzingatia  umuhimu  wa  kupatikana  amani  ya  kudumu  katika  mgogoro  huu,  msimamo  wa  Tanzania  ni  kuendelea  kuunga  mkono  maazimio  ya  Umoja  wa  Mataifa  na  Umoja  wa  Afrika  unaozitaka  pande  husika  kuheshimu  makubaliano  ya  kuwepo  kwa  mataifa  mawili  huru  ya  Palestina  na  Israel  yanayoishi  kwa  amani.  Lebanon  na  Israel  Mheshimiwa  Spika,  mgogoro  kati  ya  mataifa  ya  Lebanon  na  Israel  umechangiwa  na  majibizano  ya  mashambulizi  yanayotumia  silaha  kati  ya  jeshi  la  ulinzi  la  Israel  na  kundi  la  waasi  la  Hezbollah  linaloendesha  shughuli  zake  nchini  Lebanon.  Mashambulizi  ya  kulipiza  kisasi  ambayo  yamekuwa  yakitokea  mara  kwa  mara  yamesababisha  taharuki  kwa  jamii  zinazoishi  mpakani  mwa  Lebanon  na  Israel  na  nyakati  nyingine  kusababisha  uharibifu  wa  mali,  miundombinu,  uhamaji  wa  lazima  wa  wakazi  wa  maeneo  hayo,  pamoja  na  vifo  na  majeruhi.  Tanzania  inaunga  mkono  mazungumzo  ya  kutatua  mgogoro  kwa  njia  ya  amani.  Yemen  Mheshimiwa  Spika,  hali  ya  ulinzi  na  usalama  nchini  Yemen  si  ya  kuridhisha  kutokana  na  uwepo  wa  mashambulizi  yanayotekelezwa  na  kundi  la  wanamgambo  wa  Houthi  dhidi  ya  jeshi  la  Serikali  ya  Yemen.  Mgogoro  huo  wa  kivita,  ambao  umedumu  kwa  zaidi  ya  muongo  mmoja  umesababisha  madhara  makubwa  ya  kiuchumi,  kijamii  na  kisiasa  katika  nchi  hiyo.  Aidha,  umesababisha  mvutano  baina  ya  mataifa  mengine  duniani  ambayo  yanaunga  mkono  upande  mmojawapo,  hali  inayochangia  kutopatikana  kwa  suluhu  ya  mapigano  nchini  humo.  Katika  suala  hili,  msimamo  wa  Tanzania  ni  kuendelea  kuunga  mkono  juhudi  za  Jumuiya  za  Kimataifa  za  kutafuta  amani  ya  kudumu  katika  nchi  hiyo.  MAPITIO  YA  UTEKELEZAJI  WA  MPANGO  NA  BAJETI  YA  WIZARA  NA  TAASISI  ZAKE  KWA  MWAKA  WA  FEDHA  2024/2025  Mheshimiwa  Spika,  katika  utekelezaji  wa  mpango  na  bajeti  ya  mwaka  2024/2025,  maeneo  ya  kipaumbele  yaliyozingatiwa  yalikuwa  ni:    Kuratibu  utekelezaji  wa  Diplomasia  ya  Uchumi  ili  kuchochea  uwekezaji,  utalii,  biashara  pamoja  na  kuwezesha  upatikanaji  wa  rasilimali  fedha  kwa  maendeleo  ya  nchi  kwa  ujumla;  Kuendelea  kuimarisha  uratibu  na  ushirikiano  wa  uwili  pamoja  na  ushiriki  wa  Tanzania  katika  jumuiya  na  mashirika  ya  kikanda  na  kimataifa  ili  kulinda  maslahi  ya  Taifa  pamoja  na  kustawisha  diplomasia  ya  kisasa  na  kujenga  mahusiano  ya  karibu  na  nchi  washirika;  Kuongeza  ushawishi  wa  Tanzania  kwa  nchi  nyingine  katika  masuala  mtambuka  kwenye  Jumuiya  na  Mashirika  ya  Kikanda  na  Kimataifa;  Kushiriki  na  kuwezesha  upatikanaji  wa  amani,  ulinzi  na  usalama  kwa  nchi,  Jumuiya  za  Kikanda  na  Kimataifa;  na  Kuboresha  mazingira  ya  kazi  kwa  watumishi  wa  Wizara,  kuimarisha  utawala  bora  na  rasilimaliwatu  pamoja  na  kutekeleza  miradi  ya  ujenzi,  ununuzi  na  ukarabati  wa  majengo  ya  ofisi,  makazi  ya  watumishi  na  vitega  uchumi  katika  balozi  za  Tanzania  na  makao  makuu.  Mapato  na  Matumizi  kwa  Mwaka  wa  Fedha  2024/2025  Mheshimiwa  Spika,  katika  Mwaka  wa  Fedha  2024/2025,  Wizara  ilipanga  kukusanya  kiasi  cha  shilingi  1,454,426,000  kutoka  vyanzo  mbalimbali  vilivyopo  Makao  Makuu  ya  Wizara  na  Balozi  za  Tanzania  nje  ya  nchi.  Vyanzo  hivyo  vya  mapato  vinajumuisha  upangishaji  wa  nyumba  za  Serikali  zilizopo  nje  ya  nchi  na  zoezi  la  kuthibitisha  nyaraka.  Kati  ya  fedha  hizo,  shilingi  194,547,000  ni  mapato  ya  Makao  Makuu  na  shilingi  1,259,879,000  ni  mapato  kutoka  katika  Balozi  za  Tanzania  nje  ya  nchi.  Mheshimiwa  Spika,  katika  kipindi  cha  mwezi  Julai  2024  hadi  Aprili  2025,  Wizara  ilikusanya  kiasi  cha  shilingi  800,000,   ikiwa  ni  maduhuli  ya  Serikali,  sawa  na  asilimia     ya  lengo  la  mwaka.  Kati  ya  fedha  hizo  shilingi  132,648, 0  ni  makusanyo  kutoka  Makao  Makuu  na  shilingi  667,352,   ni  makusanyo  kutoka  Balozi  za  Tanzania  nje  ya  nchi.  Mheshimiwa  Spika,  katika  Mwaka  wa  Fedha  2024/2025,  Wizara  iliidhinishiwa  jumla  ya  shilingi  241,069,232,000.  Kati  ya  kiasi  hicho,  shilingi  229,435,856,000  zimetengwa  kwa  ajili  ya  matumizi  ya  kawaida,  ambapo  shilingi  210,926,213,000  ni  kwa  ajili  ya  matumizi  mengineyo  na  shilingi  18,509,643,000  ni  mishahara.  Mishahara  inajumuisha  ruzuku  ya  shilingi  3,835,341,000  kwa  ajili  ya  mishahara  ya  Kituo  cha  Uhusiano  wa  Kimataifa  cha  Dkt.  Salim  Ahmed  Salim.  Aidha,  shilingi  11,633,376,000  zimetengwa  kwa  ajili  ya  kutekeleza  miradi  ya  maendeleo.  Mheshimiwa  Spika,  bajeti  ya  matumizi  mengineyo  inajumuisha  shilingi  1,257,428,928  kwa  ajili  ya  Mpango  wa  Hiari  wa  Afrika  wa  Kujitathmini  katika  Masuala  ya  Utawala  Bora  na  Demokrasia;  shilingi  1,200,000,000  kwa  ajili  ya  Kituo  cha  Uhusiano  wa  Kimataifa  cha  Dkt.  Salim  Ahmed  Salim;  shilingi  1,400,000,000  kwa  ajili  ya  mahitaji  ya  Mahakama  ya  Afrika  ya  Haki  za  Binadamu  na  Watu;  shilingi  280,000,000  kwa  ajili  ya  Bodi  ya  Ushauri  wa  Masuala  ya  Rushwa  ya  Umoja  wa  Afrika;  na  shilingi  250,000,000  kwa  ajili  ya  Kituo  cha  SADC  cha  Kupambana  na  Ugaidi.  Mheshimiwa  Spika,  kadhalika,  bajeti  ya  maendeleo  inajumuisha  kiasi  cha  shilingi  5,633,376,000  kwa  ajili  ya  kugharamia  ujenzi,  ukarabati  na  ununuzi  wa  majengo  ya  ofisi  na  makazi  ya  watumishi  balozini;  shilingi  5,000,000,000  kwa  ajili  ya  kuendelea  na  ujenzi  wa  makao  makuu  ya  Mahakama  ya  Afrika  ya  Haki  za  Binadamu  na  Watu  jijini  Arusha;  na  shilingi  1,000,000,000  kwa  ajili  ya  kukamilisha  ujenzi  wa  vyumba  vya  mihadhara  katika  Kituo  cha  Uhusiano  wa  Kimataifa  cha  Dkt.  Salim  Ahmed  Salim  jijini  Dar  es  Salaam.  Mchanganuo  wa  bajeti  iliyoidhinishwa  na  kupokelewa  ni  kama  unavyoonekana  kwenye  Jedwali  Na.  1.  Jedwali  Na.  1:  Bajeti  Iliyoidhinishwa  na  Fedha  Zilizopokelewa  Julai  2024  –  Aprili  2025  Na.  Matumizi  Bajeti  Iliyoidhinishwa  (Sh.)  Fedha  Zilizopokelewa  (Sh.)  Asilimia  (%)  Matumizi  Mengineyo  210,926,213,000  194,416,599, 3     Mishahara  18,509,643,000  14,674,302,000     Maendeleo  11,633,376,000  11,633,376,000  100  JUMLA  241,069,232,000  220,724,277, 3     Chanzo:  Wizara  ya  Mambo  ya  Nje  na  Ushirikiano  wa  Afrika  Mashariki  Fedha  Zilizopokelewa  na  Kutumika  Mheshimiwa  Spika,  hadi  kufikia  mwezi  Aprili,  2025  Wizara  imepokea  na  kutumia  fedha  kutoka  Hazina  kiasi  cha  shilingi  220,724,277, 3.  Kati  ya  fedha  zilizopokelewa,  shilingi  194,416,599, 3  zimetumika  kwa  ajili  ya  matumizi  mengineyo;  shilingi  14,674,302, 0  zimetumika  kwa  ajili  ya  mishahara;  na  shilingi  11,633,376,000  zimetumika  kugharamia  miradi  ya  maendeleo.  Mchanganuo  wa  fedha  zilizopokelewa  na  kutumika  ni  kama  unavyoonekana  kwenye  Jedwali  Na.  2.  Jedwali  Na.  2:  Fedha  Zilizopokelewa  na  Kutumika  Julai  2024  –  Aprili  2025  Na.  Matumizi  Fedha  Zilizopokelewa  (Sh.)  Fedha  Zilizotumika  (Sh.)  Matumizi  Mengineyo  194,416,599, 3  194,416,599, 3  Mishahara  14,674,302,000  14,674,302,000  Maendeleo  11,633,376,000  11,633,376,000  JUMLA  220,724,277, 3  220,724,277, 3  Chanzo:  Wizara  ya  Mambo  ya  Nje  na  Ushirikiano  wa  Afrika  Mashariki  Utekelezaji  wa  Majukumu  ya  Wizara  kwa  Kuzingatia  Vipaumbele  Kubuni  na  Kusimamia  Utekelezaji  wa  Sera  ya  Nchi  ya  Mambo  ya  Nje  Mheshimiwa  Spika,  napenda  kulifahamisha  Bunge  lako  Tukufu  kuwa,  Wizara  imekamilisha  maboresho  ya  Sera  ya  Mambo  ya  Nje  ya  Mwaka  2001,  Toleo  la  Mwaka  2024  na  Mkakati  wake  wa  Utekelezaji.  Sera  hii  ilizinduliwa  tarehe  19  Mei  2025  na  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  na  Mwanadiplomasia  Nambari  Moja  nchini.  Kukamilika  kwa  Sera  hii  ni  utekelezaji  wa  maelekezo  ya  Mheshimiwa  Rais  wakati  akilihutubia  Bunge  la  12  mwaka  2021  pamoja  na  maoni  na  ushauri  wa  Bunge  lako  Tukufu.  Mheshimiwa  Spika,  Sera  hii  imeweka  msingi  mpya  wa  kulinda  mila,  desturi  na  utamaduni  wa  Jamhuri  ya  Muungano  wa  Tanzania.  Aidha,  Sera  imejumuisha  masuala  mapya  ya  kimkakati  ikiwemo  kutumia  Kiswahili  kama  nyenzo  ya  diplomasia,  uchumi  wa  buluu,  kuimarisha  ushiriki  wa  Diaspora  katika  maendeleo  ya  Taifa,  usimamizi  wa  Mikataba  na  Itifaki  za  Kimataifa,  mazingira  na  mabadiliko  ya  tabianchi  na  usawa  wa  jinsia  na  vijana.  Mheshimiwa  Spika,  kwa  heshima  nitumie  fursa  hii  tena  kumshukuru  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  na  Mwanadiplomasia  Nambari  Moja  wa  nchi  yetu  ambaye  muda  wote  ameendelea  kutekeleza  kwa  vitendo  na  umahiri  wa  hali  ya  juu  wa  uongozi  katika  diplomasia  ndani  na  nje  ya  nchi.  Vilevile,  napenda  kulishukuru  Bunge  lako  Tukufu  na  watanzania  wote  kwa  maoni  na  ushauri  yaliyowezesha  kukamilika  kwa  maboresho  ya  Sera  ya  Mambo  ya  Nje  ya  Mwaka  2001,  Toleo  la  Mwaka  2024  kwa  ufanisi  mkubwa.  Mheshimiwa  Spika,  napenda  kutoa  rai  kwa  Wizara,  Taasisi,  Idara  zinazojitegemea,  Sekretarieti  za  Mikoa  na  Mamlaka  za  Serikali  za  Mitaa  kujumuisha  malengo  ya  Sera  ya  Mambo  ya  Nje,  Toleo  la  Mwaka  2024  katika  mipango  na  programu  zao  kama  ilivyoainishwa  katika  Mkakati  wa  utekelezaji  ili  kuwezesha  Taifa  letu  kunufaika  ipasavyo.  Ushirikiano  wa  Uwili,  Kikanda  na  Kimataifa  Rais  wa  Jamhuri  ya  Muungano  wa  Tanzania,  Mheshimiwa  Dkt.  Samia  Suluhu  Hassan  katika  picha  ya  pamoja  na  Marais  wenzake  kutoka  Nchi  wanachama  wa  Jumuiya  ya  Afrika  Mashariki     na  Jumuiya  ya  Maendeleo  Kusini  mwa  Afrika     baada  ya  kumalizika  kwa  Mkutano  wa  Kwanza  wa  Pamoja  wa  EAC-SADC  uliofanyika  jijini  Dar  es  Salaam  mwezi  Februari  2025.  Mheshimiwa  Spika,  Tanzania  imeendelea  kushiriki  kikamilifu  katika  mikutano,  makongamano  na  majukwaa  mbalimbali  yanayolenga  kuimarisha  ushirikiano  wa  kimataifa  katika  kukabiliana  na  changamoto  za  kidunia.  Changamoto  hizo  ni  pamoja  na  kutetereka  kwa  usalama  duniani,  kudorora  na  kushamiri  kwa  uhasama  wa  kiuchumi  miongoni  mwa  baadhi  ya  nchi,  kuongezeka  kwa  magonjwa  ya  mlipuko  yanayochagizwa  na  mwingiliano  baina  ya  wanyama  na  binadamu,  mabadiliko  ya  tabianchi  na  matumizi  hasi  ya  akili  mnemba  (Artificial  Intelligence  –  A  .  Wizara  inashiriki  kikamilifu  katika  majukwaa  yanayojadili  namna  ya  kukabiliana  na  changamoto  hizi  kwa  kuzingatia  maslahi  ya  Taifa  tukiongozwa  na  misingi  ya  Sera  ya  Mambo  ya  Nje.  Mheshimiwa  Spika,  Wizara  iliratibu  shughuli  zinazolenga  kuimarisha  ushirikiano  kati  ya  Jamhuri  ya  Muungano  wa  Tanzania  na  nchi  nyingine  kwa  madhumuni  ya  kudumisha  ujirani  mwema,  kukuza  diplomasia  na  ushirikiano  wa  kiuchumi,  kisiasa  na  kijamii.  Baadhi  ya  shughuli  zilizofanyika  katika  eneo  hili  ni  kama  ifuatavyo:  Ushirikiano  na  Nchi  za  Afrika  Mheshimiwa  Spika,  mwezi  Julai  2024,  Wizara  iliratibu  na  kushiriki  kwenye  Mkutano  wa  Baraza  la  Mawaziri  la  Umoja  wa  Afrika  uliofanyika  Accra,  Ghana.  Mkutano  huo  ulipitisha  Bajeti  ya  Umoja  wa  Afrika  kwa  mwaka  2025  pamoja  na  kufanya  uchaguzi  wa  viongozi  wa  Taasisi  mbalimbali  za  Umoja  wa  Afrika.  Vilevile,  katika  kipindi  hiki,  Wizara  iliratibu  na  kufanikisha  jukumu  la  nchi  yetu  kutimiza  majukumu  yake  kama  mjumbe  wa  Baraza  la  Amani  na  Usalama  la  Umoja  wa  Afrika  kwa  kushiriki  katika  vikao  vya  Baraza  hilo  vilivyokuwa  na  ajenda  za  kuimarisha  hali  ya  usalama  katika  bara  la  Afrika.  Mheshimiwa  Spika,  mwezi  Julai  2024,  Wizara  iliratibu  Ziara  ya  Kitaifa  ya  Mhe.  Filipe  Jacinto  Nyusi,  aliyekuwa  Rais  wa  Jamhuri  ya  Msumbiji.  Katika  Ziara  hiyo,  Mheshimiwa  Nyusi  aliweza  pia  kuwa  Mgeni  Rasmi  wa  Maonesho  ya  48  ya  Kimataifa  ya  Biashara  ya  Dar  es  Salaam.  Manufaa  yaliyopatikana  kwenye  ziara  hiyo  ni  kusainiwa  kwa  Hati  mbili  za  Ushirikiano  kwenye  sekta  ya  uwekezaji  na  biashara,  mafuta  na  gesi,  uchumi  wa  buluu  na  kilimo.  Mheshimiwa  Spika,  mwezi  Julai  2024,  Wizara  pia  iliratibu  na  kushiriki  katika  Mkutano  wa  Kwanza  wa  Tume  ya  Pamoja  ya  Kudumu  ya  Ushirikiano  kati  ya  Jamhuri  ya  Muungano  wa  Tanzania  na  Muungano  wa  Visiwa  vya  Comoro  uliofanyika  jijini  Dar  es  Salaam,  Tanzania.  Katika  Mkutano  huo,  Tanzania  na  Comoro  zilisaini  Hati  za  Makubaliano  ya  Ushirikiano  kwenye  masuala  ya  mafunzo  ya  kidiplomasia,  biashara  na  viwanda,  afya  na  habari.  Aidha,  pande  mbili  zilikubaliana  kuendelea  kushirikiana  katika  masuala  mbalimbali  ya  kimkakati,  ikiwemo  ulinzi  na  usalama,  huduma  za  usafiri  na  usafirishaji,  nishati,  uchumi  wa  buluu,  uhamiaji  na  huduma  za  jamii.  Mheshimiwa  Spika,  Wizara  iliratibu  na  kufanikisha  ushiriki  wa  Tanzania  katika  mjadala  wa  chakula  barani  Afrika  ulioandaliwa  na  Benki  ya  Maendeleo  ya  Afrika  Mjadala  huo  uliongozwa  na  Mheshimiwa  Dkt.  Samia  Saluhu  Hassan,  Rais  wa  Jamhuri  ya  Muungano  wa  Tanzania  ikiwa  ni  sehemu  ya  utekelezaji  wa  Makubaliano  ya  Dakar  Awamu  ya  Pili  (Dakar  2  Compact)  yaliyofanyika  mwaka  2023  kwa  lengo  la  kuimarisha  usalama  wa  chakula  barani  Afrika.  Katika  mjadala  huo,  Mheshimiwa  Rais  alisisitiza  umuhimu  wa  uwekezaji  katika  sekta  ya  kilimo  ili  kuhakikisha  usalama  wa  chakula  na  kuongeza  thamani  ya  mazao  ya  kilimo.  Pia,  alieleza  dhamira  na  mipango  ya  Tanzania  ya  kuimarisha  kilimo  cha  umwagiliaji,  matumizi  ya  teknolojia  za  kisasa  na  uwekezaji  katika  utafiti  na  ubunifu  ili  kukabiliana  na  athari  za  mabadiliko  ya  tabianchi  na  kuimarisha  uzalishaji  wa  mazao  ya  chakula  na  biashara.  Mheshimiwa  Spika,  katika  Mkutano  huo,  Tanzania  iliainisha  hatua  inazochukua  katika  kukabiliana  na  athari  za  mabadiliko  ya  tabianchi  na  kuhifadhi  mazingira  na  kuzieleza  nchi  washiriki  athari  husika  ambazo  zinasababisha  hasara  kati  ya  asilimia  mbili     hadi  tatu     ya  pato  la  Taifa  kila  mwaka.  Tanzania  ilitoa  rai  kwa  Jumuiya  ya  Kimataifa  kusaidia  juhudi  za  Serikali  katika  kukabiliana  na  athari  za  mabadiliko  ya  tabianchi  ambazo  zinakadiriwa  kugharimu  Dola  za  Marekani  bilioni     kufikia  mwaka  2030.  Vilevile,  nchi  yetu  ilisisitiza  umuhimu  wa  Nchi  Wanachama  kuunga  mkono  mpango  wa  nishati  safi  ya  kupikia,  hususan  kwa  akina  mama  barani  Afrika  kama  hatua  muhimu  ya  kukabiliana  na  athari  za  mabadiliko  ya  tabianchi.  Mheshimiwa  Spika,  Bunge  lako  Tukufu  litakumbuka  kuwa,  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  alizindua  rasmi  Programu  ya  kukuza  matumizi  ya  nishati  safi  ya  kupikia  miongoni  mwa  wanawake  barani  Afrika     wakati  wa  Mkutano  wa  28  wa  Nchi  Wanachama  wa  Mkataba  wa  Umoja  wa  Mataifa  kuhusu  Mabadiliko  ya  Tabianchi  uliofanyika  Dubai,  Umoja  wa  Falme  za  Kiarabu  mwezi  Novemba  2023.  Programu  hii  inalenga  kukuza  usawa  wa  kijinsia  kupitia  upatikanaji  wa  nishati  safi  ya  kupikia  iliyo  salama,  rafiki  kwa  mazingira  na  nafuu  kwa  wanawake  wote  Afrika.  Kufuatia  uzinduzi  huo,  Tanzania  imeendelea  kuhamasisha  matumizi  ya  nishati  safi  ya  kupikia  katika  majukwaa  mbalimbali  ya  kikanda  na  kimataifa,  hatua  iliyopelekea  Mheshimiwa  Rais  kuwa  kinara  wa  ajenda  hii  muhimu.  Katika  utekelezaji  wa  ajenda  hii  Kitaifa,  Serikali  ya  Tanzania  inadhamiria  kuhakikisha  kuwa  angalau  asilimia  80  ya  wananchi  wake  wanapata  nishati  safi  ya  kupikia  ifikapo  mwaka  2034  kupitia  utekelezaji  wa  Mkakati  wa  Kitaifa  wa  Nishati  Safi  (2024-2034)  ambao  ni  hatua  ya  utekelezaji  wa  makubaliano  ya  kimataifa  kuhusu  ajenda  hii.  Mheshimiwa  Spika,  mwezi  Julai  2024,  Wizara  iliratibu  na  kushiriki  katika  Mkutano  wa  Kwanza  wa  Tume  ya  Pamoja  ya  Kudumu  ya  Ushirikiano  kati  ya  Jamhuri  ya  Muungano  wa  Tanzania  na  Muungano  wa  Visiwa  vya  Comoro  uliofanyika  jijini  Dar  es  Salaam,  Tanzania.  Katika  Mkutano  huo,  Tanzania  na  Comoro  zilisaini  Hati  za  Makubaliano  ya  Ushirikiano  kwenye  masuala  ya  mafunzo  ya  kidiplomasia,  biashara  na  viwanda,  afya  na  habari.  Aidha,  nchi  hizi  zilikubaliana  kuendelea  kushirikiana  katika  masuala  mbalimbali  ya  kimkakati.  Mheshimiwa  Spika,  mwezi  Desemba  2024,  Wizara  iliratibu  na  kushiriki  katika  Mkutano  wa  Kwanza  wa  Tume  ya  Pamoja  ya  Mawaziri  kati  ya  Jamhuri  ya  Muungano  wa  Tanzania  na  Jamhuri  ya  Shirikisho  la  Kidemokrasia  la  Ethiopia  uliofanyika  Addis  Ababa,  Ethiopia.  Katika  Mkutano  huo,  Tanzania  na  Ethiopia  zilisaini  Hati  za  Makubaliano  ya  Ushirikiano  katika  sekta  ya  kilimo  kuhusu  uzalishaji,  uchakataji  na  utafiti  wa  bidhaa  za  mifugo,  biashara  na  viwanda,  uhamiaji,  usafirishaji  na  utalii.  Mheshimiwa  Spika,  mwezi  Desemba,  2024  Wizara  pia  iliratibu  na  kushiriki  katika  ziara  ya  kihistoria  na  kimkakati  ya  Mheshimiwa  Balozi  Mahmoud  Thabit  Kombo  (Mb.),  Waziri  wa  Mambo  ya  Nje  na  Ushirikiano  wa  Afrika  Mashariki  nchini  Somalia.  Ziara  hiyo  ililenga  kuchochea  na  kuimarisha  ushirikiano  wa  uwili  baina  ya  Tanzania  na  Somalia.  Mheshimiwa  Spika,  kufuatia  ziara  hiyo,  Tanzania  na  Somalia  zilisaini  Hati  za  Makubaliano  tatu     na  Mkataba  mmoja     katika  sekta  za  ulinzi,  utalii,  afya  na  ushirikiano  wa  jumla.  Kusainiwa  kwa  Hati  na  Mkataba  huo  kutachochea  ushirikiano  wa  pande  mbili  hasa  kwa  kuzingatia  kuwa  Somalia  ni  mwanachama  mpya  wa  Jumuiya  ya  Afrika  Mashariki.  Aidha,  Tanzania  itanufaika  na  maeneo  mengine  ikiwemo  fursa  zitokanazo  na  ushirikishwaji  wa  diaspora  wa  Tanzania  na  Raia  wa  Somalia  wenye  Asili  ya  Tanzania  katika  maendeleo  ya  Taifa  letu.  Hali  kadhalika,  kusainiwa  kwa  Hati  ya  Makubaliano  ya  Ushirikiano  katika  sekta  ya  afya,  kutainufaisha  Tanzania  kupitia  uuzaji  wa  dawa  na  vifaa  tiba  nchini  Somalia,  pamoja  na  fursa  ya  hospitali  zetu  kutoa  huduma  za  matibabu.  Mheshimiwa  Spika,  mwezi  Januari,  2025  Wizara  iliratibu  ushiriki  wa  Mheshimiwa  Kassim  Majaliwa  Majaliwa  (Mb.),  Waziri  Mkuu  wa  Jamhuri  ya  Muungano  wa  Tanzania  katika  Mkutano  Maalum  wa  Wakuu  wa  Nchi  na  Serikali  wa  Umoja  wa  Afrika,  kuhusu  Mpango  Madhubuti  wa  Kuendeleza  Kilimo  Afrika   ,  uliofanyika  Kampala,  Uganda.  Lengo  la  Mkutano  huo  lilikuwa  ni  kujadili  na  kuidhinisha  Azimio  la  Kampala  kuhusu  Mpango  Madhubuti  wa  Kuendeleza  Kilimo  Barani  Afrika.  Mheshimiwa  Spika,  vilevile,  katika  Mkutano  huo,  Tanzania  iliwasilisha  pendekezo  mbadala  la  Nchi  Wanachama  kutenga  kiasi  cha  fedha  zitokanazo  na  mapato  ya  green  financing;  na  uuzaji  wa  madini  ili  kuchangia  taasisi  za  kikanda  katika  kufanikisha  malengo  ya  Azimio  la  CAADP  la  Kampala.  Aidha,  Tanzania  ilipendekeza  kuwa,  masuala  yote  yanayohusu  fedha,  likiwemo  suala  la  kuanzisha  Mfuko  Maalum  wa  Fedha  za  Kilimo,  yajadiliwe  kwanza  na  Mawaziri  wa  Fedha  na  Mawaziri  wa  sekta  husika  kabla  ya  kuwasilishwa  kwa  Wakuu  wa  Nchi  na  Serikali.  Mapendekezo  hayo  yaliungwa  mkono  na  nchi  nyingine  na  hivyo  kufanyika  maboresho  kwenye  Mkakati  na  Mpango  Kazi  wa  CAADP  wa  Mwaka  2026  –  2035.  Mheshimiwa  Spika,  mwezi  Februari  2025,  Wizara  iliratibu  na  kushiriki  Mkutano  wa  Sita  wa  Tume  ya  Pamoja  ya  Kudumu  ya  Ushirikiano  kati  ya  Jamhuri  ya  Muungano  wa  Tanzania  na  Jamhuri  ya  Malawi.  Katika  Mkutano  huo,  Tanzania  na  Malawi  zilikubaliana  kushirikiana  kwenye  masuala  mbalimbali  ya  kimkakati  na  yenye  tija  kwa  Mataifa  yote  mawili  kama  vile  siasa  na  diplomasia,  ulinzi  na  usalama,  biashara  na  uwekezaji,  nishati  na  viwanda,  utalii,  elimu,  teknolojia  na  miundombinu.  Aidha,  nchi  hizo  zimesaini  Hati  za  Makubaliano  ya  Ushirikiano  kwenye  masuala  ya  afya  na  mkataba  wa  kuhamisha  wafungwa.  Mheshimiwa  Spika,  mwezi  Februari  2025,  Wizara  iliratibu  na  kushiriki  Mkutano  wa  38  wa  Wakuu  wa  Nchi  na  Serikali  wa  Umoja  wa  Afrika  uliofanyika  Addis  Ababa,  Ethiopia.  Katika  Mkutano  huo  Tanzania  iliteuliwa  kuwa  Mjumbe  wa  Kamati  ya  Uongozi  ya  Umoja  wa  Afrika  na  kuwa  Makamu  Mwenyekiti  wa  Tatu  kutoka  Kanda  ya  Mashariki.  Kufuatia  uteuzi  huo,  inatarajiwa  kuwa  mwaka  2026  Tanzania  itakuwa  Makamu  wa  Pili  wa  Mwenyekiti;  Mwaka  2027  Makamu  wa  Kwanza  wa  Mwenyekiti  na  mwaka  2028  kuwa  Mwenyekiti  wa  Umoja  wa  Afrika.  Mheshimiwa  Spika,  sambamba  na  hilo,  Mkutano  huo  ulifanya  uchaguzi  wa  viongozi  wa  Taasisi  mbalimbali  za  Umoja  wa  Afrika,  ambapo  Watanzania  wawili,  Prof.  Kennedy  Gastorn  na  Bw.  Benjamin  Kapera  walichaguliwa  kuwa  Wajumbe  wa  Kamisheni  ya  Umoja  wa  Afrika  ya  Sheria  za  Kimataifa  na  Bodi  ya  Ushauri  ya  Umoja  wa  Afrika  kuhusu  Mapambano  dhidi  ya  Rushwa,  mtawalia.  Mheshimiwa  Spika,  ushiriki  wa  Tanzania  kwenye  mikutano  ya  Umoja  wa  Afrika  ni  kielelezo  cha  jitihada  za  Tanzania  kuimarisha  mshikamano  na  nchi  za  Afrika  na  pia  ni  fursa  kwa  nchi  yetu  kulinda  maslahi  yake  kwenye  Umoja  huo  na  kutoa  mchango  wake  kwenye  masuala  mbalimbali  yanayohusu  Bara  la  Afrika,  ikiwemo  ulinzi  na  usalama  pamoja  na  maendeleo  ya  kiuchumi  na  kijamii.  Mheshimiwa  Spika,  mwezi  Mei  2025,  Wizara  iliratibu  ziara  ya  Kitaifa  ya  Mheshimiwa  Daniel  Fransisco  Chapo,  Rais  wa  Jamhuri  ya  Msumbiji  hapa  nchini  kufuatia  mwaliko  wa  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania.  Ziara  hiyo  ilikuwa  ya  kwanza  ya  kitaifa  tangu  Mheshimiwa  Rais  Chapo  achaguliwe  kuwa  Rais  wa  Msumbiji.  Katika  ziara  hiyo,  Tanzania  na  Msumbiji  zilikubaliana  kuimarisha  ushirikiano  uliopo  katika  sekta  mbalimbali,  ikiwemo  ulinzi  na  usalama,  diplomasia,  biashara  na  uwekezaji,  mafuta  na  gesi,  kilimo,  madini,  nishati  na  miundombinu  ya  usafiri.  Aidha,  kwenye  ziara  hiyo  Tanzania  na  Msumbiji  zilisaini  Mikataba  miwili     na  Hati  za  Makubaliano  ya  Ushirikiano  nne     kuhusu  Elimu  na  Ubadilishaji  Wanafunzi,  uanzishwaji  wa  Kituo  cha  Kutoa  Huduma  kwa  Pamoja  Mpakani,  utamaduni,  utangazaji,  udhibiti  madawa  na  kuhamisha  wafungwa.  Mheshimiwa  Spika,  kadhalika  mwezi  Mei  2025,  Wizara  iliratibu  ziara  ya  Waziri  wa  Uhusiano  wa  Kimataifa  na  Ushirikiano  wa  Jamhuri  ya  Afrika  Kusini,  Mhe.  Ronald  Lamola.  Ziara  hiyo  ililenga  kuimarisha  uhusiano  wa  kihistoria  na  kukuza  ushirikiano  wa  kimkakati,  ambapo  Tanzania  na  Afrika  Kusini  zilikubaliana  kuimarisha  ushirikiano  kwenye  sekta  za  biashara  na  uwekezaji,  utalii,  viwanda  na  kilimo.  Aidha,  pande  mbili  zilikubaliana  kutatua  changamoto  kwenye  biashara  ya  mazao  kwa  lengo  la  kuchochea  ushirikiano  wa  kiuchumi.  Mheshimiwa  Spika,  mwezi  Mei,  2025  Wizara  iliratibu  ziara  ya  rasmi  ya  kitaifa  ya  Mheshimiwa  Dkt.  Netumbo  Nandi-Ndaitwah,  Rais  wa  Jamhuri  ya  Namibia  hapa  nchini.  Lengo  la  ziara  ni  kuimarisha  ushirikiano  katika  sekta  ya  elimu,  utalii,  mazingira,  mifugo,  uvuvi,  nishati  na  maendeleo  ya  sekta  binafsi.  Aidha,  kupitia  ziara  hiyo  sekta  binafsi  ya  Namibia  itaendelea  kuwekeza  na  kushirikiana  na  sekta  binafsi  ya  Tanzania  katika  kuongeza  thamani  ya  mazao  ya  mifugo,  uvuvi  na  katika  sekta  ya  utalii.  Mheshimiwa  Spika,  aidha,  nchi  hizi  mbili  zitaendelea  kushirikiana  katika  sekta  ya  elimu,  ambapo  Chuo  Kikuu  Huria  cha  Tanzania     na  Chuo  cha  Triumphant  cha  Namibia  vitashirikiana  katika  kufundisha  lugha  ya  Kiswahili  kama  njia  ya  kukuza  uhusiano,  urafiki  na  mshikamano  wa  kijamii.  Mheshimiwa  Spika,  mwezi  Mei  2025  Wizara  iliratibu  maadhimisho  ya  Pili  ya  Siku  ya  Afrika  ambapo  yalijumuisha  mihadhara  ya  kuelimisha  umma,  mbio  za  riadha  (African  Day  Marathon  2025)  na  kutembelea  Makumbusho  na  Kituo  cha  Urithi  wa  Ukombozi  wa  Afrika  jijini  Dar  es  Salaam.  Katika  maadhimisho  hayo,  Mheshimiwa  Thabo  Mbeki  Rais  Mstaafu  wa  Afrika  Kusini  aliongoza  shamrashamra  hizo  zilizojumuisha  wadau  mbalimbali  ikiwemo  jumuiya  ya  wanadiplomasia  walioko  hapa  nchini,  wanafunzi  wa  vyuo  vikuu,  watafiti  na  wananchi  kwa  ujumla.  Maadhimisho  haya  ni  sehemu  ya  juhudi  za  Wizara  kuendelea  kuimarisha  uhusiano  na  wadau  kama  hatua  muhimu  ya  utekelezaji  wa  Sera  ya  Mambo  ya  Nje.  Ushirikiano  na  Nchi  za  Asia  na  Australasia  Mheshimiwa  Spika,  mwezi  Agosti  2024,  Wizara  iliratibu  ziara  ya  Mhe.  Yu  Jianhua,  Waziri  wa  Mamlaka  ya  Forodha  ya  China  na  Katibu  wa  Kamati  ya  Chama  cha  Kikomunisti     cha  Jamhuri  ya  Watu  wa  China.  Katika  ziara  hiyo,  Tanzania  na  China  zilisaini  Itifaki  ya  kuuza  mashudu  ya  alizeti  ya  Tanzania  kwenye  soko  la  China  (Protocol  of  Sanitary  and  Phytosanitary  Requirements  for  the  Export  of  the  Sunflower  Seed  Cake  from  Tanzania  to  China).  Itifaki  hiyo  itaruhusu  mauzo  ya  mashudu  ya  alizeti  kutoka  Tanzania  kwenye  soko  la  China  takribani  tani  70,000  kwa  mwaka  kwanza  na  kuendelea  hadi  kufikia  tani  laki  mbili  kwa  mwaka,  jambo  ambalo  litawawezesha  wafanyabiashara  wazawa  kuuza  mashudu  ya  alizeti  kwa  kiwango  kikubwa  na  kuongeza  pato  la  mkulima  mmoja  mmoja  na  Taifa  kwa  ujumla.  Aidha,  kampuni  mbalimbali  za  Tanzania  zinaendelea  kujisajili  na  baada  ya  kukamilisha  wataanza  kusafirisha  mashudu  ya  alizeti  katika  soko  la  China.  Vilevile,  ziara  hiyo  ilifungua  fursa  ya  soko  la  asali  kufuatia  kusainiwa  kwa  Itifaki  ya  Kuuza  Asali  (Protocol  of  Export  of  Honey  of  Tanzania  to  China)  kati  ya  Tanzania  na  China.  Mheshimiwa  Spika,  mwezi  Septemba  2024,  Wizara  iliratibu  na  kushiriki  katika  Jukwaa  la  Ushirikiano  baina  ya  China  na  Afrika  (Forum  on  China-Africa  Cooperation    FOCA  ,  ambapo  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  aliongoza  ujumbe  wa  Tanzania  katika  Mkutano  huo.  Mheshimiwa  Spika,  katika  jukwaa  hilo,  Tanzania  na  China  zilisaini  Hati  za  Makubaliano  katika  kuimarisha  reli  ya  TAZARA;  Hati  ya  Makubaliano  kati  ya  Kituo  cha  Uwekezaji  Tanzania     na  Serikali  ya  Watu  wa  Manispaa  ya  Weihai  ya  China  katika  kuvutia  wawekezaji  kutoka  kwenye  jimbo  hilo;  na  Itifaki  ya  kuuza  pilipili  za  Tanzania  katika  soko  la  China.  Mafanikio  mengine  ambayo  Tanzania  iliyapata  katika  Jukwaa  la  FOCAC  ni  pamoja  na  kuondolewa  ushuru  wa  forodha  kwa  asilimia  100  kwa  bidhaa  zote  zinazozalishwa  nchini  na  kuuzwa  kwenye  soko  la  China  ikiwemo  mashudu  ya  alizeti,  mihogo  mikavu,  pilipili  na  mazao  ya  baharini.  Mheshimiwa  Spika,  mwezi  Oktoba  2024,  Wizara  iliratibu  na  kushiriki  katika  Jukwaa  la  Pili  la  Indonesia  Afrika  (Indonesia  Africa  Forum      ambapo  Mheshimiwa  Dkt.  Hussein  Ali  Mwinyi,  Rais  wa  Zanzibar  na  Mwenyekiti  wa  Baraza  la  Mapinduzi  aliongoza  ujumbe  wa  Tanzania.  Kupitia  Jukwaa  hilo,  Tanzania  na  Indonesia  zilikubaliana  kuimarisha  na  kudumisha  ushirikiano  wa  kidiplomasia  na  sekta  nyingine  za  uchumi  ikiwemo  kilimo,  TEHAMA,  afya,  miundombinu,  utalii,  nishati,  madini,  elimu  na  kukuza  biashara  na  uwekezaji.  Mheshimiwa  Spika,  pembezoni  mwa  jukwaa  hilo,  Tanzania  na  Indonesia  zilisaini  Hati  ya  Makubaliano  ya  Ushirikiano  kati  ya  Mamlaka  ya  Chakula  na  Dawa  ya  Indonesia     na  Mamlaka  ya  Dawa  na  Vifaa  Tiba     ya  Tanzania  ili  kuwezesha  taasisi  hizo  kushirikiana  katika  udhibiti  wa  dawa,  vifaa  tiba  na  vitendanishi  pamoja  na  kupeana  taarifa  za  madhara  ya  bidhaa  hizo  kwenye  masoko.  Aidha,  kupitia  Jukwaa  hilo  pande  mbili  zilibadilishana  Hati  ya  Makubaliano  iliyosainiwa  mwezi  Agosti,  2023  kati  ya  Shirika  la  Maendeleo  ya  Petroli  Tanzania     na  Kampuni  ya  Serikali  ya  Indonesia  ya  PERTAMINA  inayowekeza  kwenye  gesi  asilia  hapa  nchini.  Vilevile,  katika  mkutano  huo,  Shirika  la  Indonesia  Aid  lilitoa  ahadi  ya  kutoa  fedha  kwa  ajili  ya  ukarabati  wa  Kituo  cha  Mafunzo  ya  Kilimo  kwa  Wakulima  Vijijini  (Farmers'  Agriculture  and  Rural  Training  Centre-FART    kilichopo  Mikindo  mkoani  Morogoro.  Mheshimiwa  Spika,  mwezi  Novemba  2024,  Wizara  iliratibu  na  kushiriki  Mashauriano  ya  Kisera  kati  ya  Serikali  ya  Tanzania  na  Jamhuri  ya  Korea.  Katika  Mashauriano  hayo,  Tanzania  iliwasilisha  miradi  12  kwa  ajili  ya  kuzingatiwa  kwenye  Mkopo  wenye  Masharti  nafuu  wa  kiasi  cha  Dola  za  Marekani  Bilioni     kutoka  Serikali  ya  Jamhuri  ya  Korea.  Hatua  hiyo  ni  matokeo  ya  ziara  ya  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  aliyoifanya  nchini  humo  mwezi  Juni  2024.  Kufuatia  mashauriano  hayo,  Serikali  ya  Jamhuri  ya  Korea  ilikubali  kuipatia  Tanzania  fedha  kwa  ajili  ya  utekelezaji  wa  miradi  hiyo  kwa  kipindi  cha  miaka  minne  (2024  hadi  2028)  chini  ya  uratibu  wa  Mfuko  wa  Ushirikiano  wa  Maendeleo  ya  Uchumi  wa  Korea     na  tayari  hatua  za  awali  za  utekelezaji  wa  baadhi  ya  miradi  zimeshaanza.  Mheshimiwa  Spika,  mwezi  Desemba,  2024  Wizara  iliratibu  na  kushiriki  Mashauriano  ya  Kwanza  ya  Kisiasa  baina  ya  Tanzania  na  Viet  Nam.  Katika  Mashauriano  hayo,  ujumbe  wa  Tanzania  uliongozwa  na  Mhe.  Cosato  Chumi  (Mb.),  Naibu  Waziri  wa  Mambo  ya  Nje.  Kupitia  mashauriano  hayo,  Tanzania  na  Viet  Nam  zilikubaliana  kuimarisha  ushirikiano  wa  kidiplomasia  ambao  umedumu  kwa  takriban  miaka  sitini.  Aidha,  Tanzania  na  VietNam  zilijadili  na  kukubaliana  kuimarisha  ushirikiano  katika  sekta  nyingine  ikiwemo  ushirikiano  wa  kisiasa;  mawasiliano  ya  TEHAMA,  kilimo,  mafunzo  kwa  wanadiplomasia;  biashara  ya  bidhaa  na  huduma;  uwekezaji  na  kutatua  changamoto  kwa  wawekezaji.  Mheshimiwa  Spika,  Wizara  imeendelea  kuratibu  utekelezaji  wa  miradi  ya  Grant  Assistance  on  Grassroots  Human  Security  Projects     inayofadhiliwa  na  Serikali  ya  Japan  kupitia  Ubalozi  wao  hapa  nchini.  Mradi  huu  ulianza  mwaka  1989  na  hadi  kufikia  mwezi  Machi  2025,  jumla  ya  miradi  387  yenye  thamani  ya  takribani  Dola  za  Marekani  milioni  28,  ilikuwa  imetekelezwa  katika  sekta  za  afya,  elimu  na  maji  kwenye  halmashauri  mbalimbali  nchini.  Miradi  hiyo  inatekelezwa  katika  mikoa  ya  Dar  es  Salaam,  Iringa,  Mtwara,  Lindi,  Songwe,  Arusha,  Mwanza,  Kagera,  Ruvuma,  Njombe,  Shinyanga,  Morogoro,  Mara,  Kusini  Pemba  na  Kusini  Unguja.  Mafanikio  ya  miradi  hiyo  yamesaidia  Tanzania  kuwa  katika  nafasi  nzuri  ya  kuendelea  kuwepo  kwenye  programu  hiyo  kwa  kipindi  kijacho.  Mheshimiwa  Spika,  mwezi  Februari  2025,  Wizara  iliratibu  na  kushiriki  kwenye  Mkutano  wa  Nane  wa  Nchi  za  Bahari  ya  Hindi  (8th  Indian  Ocean  Conference     uliofanyika  Muscat,  Oman.  Tanzania  iliungana  na  nchi  nyingine  zilizopo  katika  Ukanda  wa  Bahari  ya  Hindi  kujadili  ushirikiano  katika  masuala  ya  ulinzi  wa  baharini,  miundombinu,  uhifadhi  wa  mazingira  na  kukabiliana  na  changamoto  zinazosababishwa  na  matumizi  yasiyo  sahihi  ya  rasilimali  za  bahari  kama  uvuvi  haramu,  uharamia  na  uchafuzi  wa  bahari.  Kupitia  mkutano  huo,  Wizara  ilihuisha  mahusiano  na  nchi  za  Bangladesh,  Cambodia,  Brunei  Darussalam  na  Taasisi  ya  Indian  Foundation.  Hatua  hii  iliongeza  wigo  wa  ushirikiano  wa  kimataifa  wa  Tanzania  katika  bara  la  Asia  na  kuongeza  fursa  mbalimbali  kwa  nchi  yetu.  Mheshimiwa  Spika,  mwezi  Aprili  2025,  Wizara  iliratibu  na  kushiriki  kwenye  ziara  rasmi  ya  Mheshimiwa  Mahmoud  Thabit  Kombo  (Mb.),  Waziri  wa  Mambo  ya  Nje  na  Ushirikiano  wa  Afrika  Mashariki  kwa  ajili  ya  kuadhimisha  miaka  60  ya  uhusiano  wa  kidiplomasia  kati  ya  Tanzania  na  Viet  Nam  na  kufungua  ukurasa  mpya  wa  uhusiano  kati  ya  nchi  hizi  mbili.  Katika  ziara  hiyo,  Tanzania  ilihudhuria  maadhimisho  ya  miaka  hamsini  tangu  kupata  uhuru  wa  Viet  Nam  Kusini  na  Muungano  wa  Jamhuri  ya  Kisoshalist  ya  Viet  Nam.  Mheshimiwa  Spika,  pembezoni  mwa  maadhimisho  hayo  ulifanyika  mkutano  kati  ya  Tanzania  na  Viet  Nam  na  pande  zote  zilikubaliana  kukamilisha  Hati  za  Makubaliano  ya  Ushirikiano  na  Mikataba  katika  maeneo  tisa     ikiwemo  mkataba  wa  kutotoza  kodi  mara  mbili;  mkataba  wa  kulinda  uwekezaji;  makubaliano  ya  ushirikiano  katika  elimu;  teknolojia  ya  habari  na  mawasiliano;  nishati;  umwagiliaji;  na  kukuza  biashara.  Ziara  hiyo  pia  imefungua  ushirikiano  kwenye  masuala  ya  uvuvi  na  mazao  ya  baharini;  madini;  na  uzalishaji  wa  nguo  na  mavazi  na  kuvutia  wanunuzi  zaidi  wa  korosho  na  wawekezaji  katika  viwanda  vya  kubangua  Korosho  kutoka  Viet  Nam.  Mheshimiwa  Spika,  mwezi  Mei  2025,  Wizara  iliratibu  na  kushiriki  maonesho  ya  Kimataifa  ya  Osaka  2025  (Osaka  Expo  2025)  yaliyofanyika  nchini  Japan  ambapo  Ujumbe  wa  Tanzania  uliongozwa  na  Mheshimiwa  Kassim  Majaliwa  Majaliwa  (Mb.),  Waziri  Mkuu  wa  Jamhuri  ya  Muungano  wa  Tanzania.  Ushiriki  wa  Tanzania  katika  maonesho  hayo,  ulihusisha  sekta  nane  ambazo  ni  sekta  ya  Utalii,  Afya,  Miundombinu,  Kilimo,  Nishati  na  Madini,  Utamaduni  na  Lugha  ya  Kiswahili,  maendeleo  ya  jamii  (Uwezeshaji  Wanawake)  na  Sayansi  na  Teknolojia.  Aidha,  kupitia  maonesho  hayo  Tanzania  ilifanikiwa  kupewa  siku  maalum  (Tanzania  National  Day)  kwa  ajili  ya  kutangaza  fursa  mbalimbali  za  kiuchumi  zilizopo  nchini  ikiwemo;  fursa  za  Biashara,  Uwekezaji  na  Utalii.  Mheshimiwa  Spika,  vilevile,  kupitia  maonesho  hayo,  kulifanyika  makongamano  ya  Uwekezaji  na  Utalii  pamoja  na  mikutano  ya  uwili  kati  ya  Tanzania  na  Japan  pamoja  na  nchi  nyingine.  Makongamano  na  mikutano  hiyo  ya  uwili  yalipelekea  kusainiwa  kwa  Hati  nane     za  Makubaliano  ya  ushirikiano  wa  kimkakati  kati  ya  pande  hizi  mbili  kwa  lengo  la  kuendelea  kuimarisha  uhusiano  wa  kidiplomasia,  kutangaza  fursa  za  uwekezaji  na  biashara  katika  sekta  mbalimbali  ikiwemo  miundombinu,  utalii,  uvuvi,  TEHAMA,  pamoja  na  kuvutia  fursa  za  soko  kwa  bidhaa  za  Tanzania  ikiwemo  kahawa,  chai,  viungo   ,  asali,  pamba,  madini  na  nyinginezo.  Matukio  hayo  kwa  ujumla  wake  yatasaidia  kutangaza  fursa  na  utamaduni  wa  Tanzania  katika  anga  za  Kimataifa.  Ushirikiano  na  Nchi  za  Mashariki  ya  Kati  Mheshimiwa  Spika,  mwezi  Julai  2024  na  mwezi  Februari  2025,  Wizara  iliratibu  ziara  ya  kampuni  20  za  Mawakala  wa  ajira  wa  Tanzania  kwenda  Umoja  wa  Falme  za  Kiarabu     na  Saudi  Arabia  kwa  lengo  la  kukutana  na  kampuni  mbalimbali  nchini  humo  ili  kuwezesha  Watanzania  kupata  fursa  za  ajira.  Sambamba  na  hilo,  timu  ya  wataalamu  wa  Wizara  ya  Afya  ya  Saudi  Arabia  ilifanya  usaili  wa  wauguzi  500  na  hadi  kufikia  mwezi  Januari  2025  wauguzi  340  walifaulu  na  kukamilisha  taratibu  za  ajira  ambapo  wauguzi  160  walishindwa  kutimiza  viwango  na  masharti  yaliyowekwa.  Aidha,  hadi  kufikia  mwezi  Machi  2025,  jumla  ya  wauguzi  90  wameshawasili  nchini  Saudi  Arabia  na  kuanza  kazi,  zoezi  hili  linaendelea  ili  kuwezesha  waliobakia  kukamilisha  taratibu  na  kusafiri.  Mheshimiwa  Spika,  mwezi  Oktoba  2024,  Wizara  iliratibu  Mkutano  wa  Tano  wa  Tume  ya  Pamoja  ya  Ushirikiano     kati  ya  Jamhuri  ya  Muungano  wa  Tanzania  na  Jamhuri  ya  Kiislam  ya  Iran  uliofanyika  jijini  Dar  es  Salaam.  Mkutano  huo  ulifanikisha  kusainiwa  kwa  Hati  za  Makubaliano  saba     ambapo  Hati  sita     ni  za  Serikali  na  moja     ni  ya  sekta  binafsi  kutoka  pande  zote  mbili.  Aidha,  Mkutano  huo  ulifungua  fursa  mpya  za  ushirikiano  katika  sekta  za  biashara  na  uwekezaji,  kilimo;  mifugo;  uvuvi;  utalii;  utamaduni;  urithi  wa  malikale;  teknolojia;  afya;  elimu;  diplomasia  na  siasa;  ulinzi  na  usalama;  usimamizi  wa  sheria;  biashara,  viwanda  na  uwekezaji;  hali  ya  hewa  na  masuala  ya  wanawake  na  watoto.  Mheshimiwa  Spika,  mwezi  Desemba  2024,  Wizara  iliratibu  Mashauriano  ya  Kwanza  ya  Kisiasa  kati  ya  Tanzania  na  Umoja  wa  Falme  za  Kiarabu     yaliyofanyika  Abu  Dhabi.  Katika  mashauriano  hayo,  pande  mbili  zilisisitiza  kuimarisha  ushirikiano  uliopo  wa  kuungana  mkono  tunapowania  nafasi  mbalimbali  za  kimataifa  na  kuendeleza  ufadhili  wa  miradi  ya  maendeleo  kupitia  Mfuko  wa  Maendeleo  wa  Abu  Dhabi  (Abu  Dhabi  Fund  for  Development),  na  Mfuko  wa  Khalifa  (Khalifa  Fun  .  Miradi  inayofadhiliwa  ni  pamoja  na  ukarabati  wa  Hospitali  ya  Wete  Pemba;  miradi  ya  Nishati  Safi  ya  Kupikia  na  Programu  ya  Kukuza  Fursa  za  Ajira  kwa  vijana  na  wanawake  wa  kitanzania.  Mheshimiwa  Spika,  katika  kipindi  hicho  Wizara  pia  iliratibu  zoezi  la  kupeleka  wanafunzi  159  wa  Kitanzania  nchini  Israel  kushiriki  katika  mpango  wa  mafunzo  ya  kilimo  kwa  vitendo  kwa  lengo  la  kuwaandaa  vijana  kupata  ujuzi  wa  vitendo  kwenye  uzalishaji  wa  mazao  ya  kilimo,  mifugo  na  uvuvi  kwa  kutumia  njia  na  teknolojia  za  kisasa.  Mafunzo  hayo  huwasaidia  vijana  hao  pindi  wanaporejea  nchini  kupata  fursa  ya  kuanzisha  miradi  ya  kilimo  na  kujiajiri  na  kuajiri  vijana  wengine.  Mheshimiwa  Spika,  mwezi  Februari  2025,  Wizara  iliratibu  na  kufanikisha  ziara  ya  timu  ya  madaktari  wabobezi  16  kutoka  Taasisi  ya  Moyo  ya  Children  Heart  Association  ya  nchini  Kuwait.  Timu  hiyo  iliweka  kambi  katika  Hospitali  ya  Benjamin  Mkapa  na  kufanya  upasuaji  wa  moyo  kwa  watoto  zaidi  ya  100.  Sambamba  na  hilo,  Taasisi  ya  Save  A  Child’s  Heart     ya  nchini  Israel  ilitoa  ufadhili  kwa  watoto  saba     wenye  ugonjwa  wa  moyo  kutoka  Zanzibar  kwenda  Israel  kwa  matibabu  wakiambatana  na  wazazi  pamoja  na  wauguzi.  Vilevile,  Tanzania  imeendelea  kunufaika  na  ufadhili  wa  masomo  ya  udaktari  katika  Chuo  Kikuu  cha  Reichmann  nchini  Israel  ambapo  katika  kipindi  hiki  Wizara  ilifanikisha  uratibu  wa  kupeleka  wanafunzi  watatu     ambao  wanajifunza  uuguzi,  upasuaji  na  kupandikiza  figo.  Mheshimiwa  Spika,  mwezi  Oktoba  2024  na  mwezi  Machi  2025,  Wizara  iliratibu  ziara  ya  wahandisi  tisa     kutoka  Israel  waliotembelea  mkoani  Manyara  na  kufanikisha  kuweka  miundombinu  ya  kuvuna  maji  ya  mvua.  Aidha,  mwezi  Januari  2025  Wizara  iliratibu  na  kufanikisha  ziara  ya  timu  ya  wataalamu  kutoka  UAE  Red  Crescent  iliyotembelea  mkoani  Arusha  na  Manyara  kwa  ajili  ya  kufanya  tathmini  ya  uchimbaji  visima  ikiwa  ni  utekelezaji  wa  mpango  wa  Serikali  ya  Umoja  wa  Falme  za  Kiarabu  kuwafikishia  maji  Watanzania  milioni  moja  mkoani  humo.  Utekelezaji  wa  mradi  huu  utahusisha  uchimbaji  wa  visima  vya  kawaida  160  na  visima  virefu  vitano  Mheshimiwa  Spika,  vilevile  mnamo  mwezi  Machi  2025  Wizara  iliratibu  na  kufanikisha  uzinduzi  wa  awamu  ya  kwanza  ya  mradi  wa  maji  safi  na  salama  wa  Mwanga–  Same  –  Korogwe  uliogharimu  kiasi  cha  Dola  za  Marekani  milioni  34  kutoka  Mfuko  wa  Maendeleo  wa  Kuwait;  Saudi  Fund;  BADEA  na  OPEC.  Mradi  huo  uliozinduliwa  na  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  umewawezesha  wakazi  wa  maeneo  ya  Mwanga  na  Same  kuendelea  kunufaika  na  upatikanaji  wa  maji  safi  na  salama  na  hivyo  kuondoa  adha  waliyokuwa  wanaipata  kwa  kusafiri  mwendo  mrefu  kutafuta  maji.  Ushirikiano  na  Nchi  za  Ulaya  na  Amerika  Mheshimiwa  Spika,  mwezi  Oktoba  2024,  Wizara  iliratibu  na  kushiriki  katika  Mashauriano  ya  Pili  ya  Kisiasa  kati  ya  Tanzania  na  Finland  yaliyofanyika  jijini  Helsinki.  Ujumbe  wa  Tanzania  katika  mashauriano  hayo  uliongozwa  na  Mheshimiwa  Balozi  Mahmoud  Thabit  Kombo  (Mb.),  Waziri  wa  Mambo  ya  Nje  na  Ushirikiano  wa  Afrika  Mashariki.  Mashauriano  hayo  yalijadili  ushirikiano  katika  diplomasia,  biashara,  nishati,  elimu,  na  TEHAMA  pamoja  na  kushawishi  kampuni  za  Finland  kuwekeza  Tanzania  katika  sekta  mbalimbali  za  maendeleo.  Tanzania  na  Finland  zilikubaliana  kuongeza  muda  wa  Mpango  wa  Maendeleo  uliopaswa  kufikia  tamati  mwaka  2024  hadi  mwaka  2025.  Aidha,  Serikali  ya  Finland  iliridhia  kufadhili  wanafunzi  wa  Kitanzania  katika  masomo  nchini  humo.  Kufuatia  mashauriano  hayo  na  vikao  vya  pembezoni,  Mheshimiwa  Alexander  Stubb,  Rais  wa  Jamhuri  ya  Finland  aliridhia  mwaliko  wa  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  na  kufanya  ziara  ya  kitaifa  hapa  nchini.  Mheshimiwa  Spika,  vilevile,  katika  kipindi  hiki  Wizara  iliratibu  na  kufanikisha  ziara  ya  timu  ya  usimamizi  wa  Programu  ya  Millennium  Challenge  Corporation     nchini  Tanzania.  Ziara  hiyo  ilifanyika  kwa  lengo  la  kujadili  hatua  zilizofikiwa  katika  maandalizi  ya  kufuzu  kuingia  katika  Mpango  wa  MCC  Compact  ili  kuimarisha  ushirikiano.  Kufuatia  mikakati  iliyobainishwa  na  Serikali  ya  Tanzania  wakati  wa  majadiliano  hayo,  mwezi  Desemba  2024,  Tanzania  imeteuliwa  kuendelea  kushirikiana  na  MCC  kupitia  programu  ya  Threshold.  Mheshimiwa  Spika,  mwezi  Novemba  2024,  Wizara  iliratibu  na  kushiriki  katika  ziara  ya  Serikali  nchini  Cuba.  Ujumbe  wa  Tanzania  katika  Ziara  hiyo  uliongozwa  na  Mheshimiwa  Balozi  Mahmoud  Thabit  Kombo  (Mb.),  Waziri  wa  Mambo  ya  Nje  na  Ushirikiano  wa  Afrika  Mashariki  akimwakilisha  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania.  Ziara  hiyo,  iliimarisha  ushirikiano  wa  kidiplomasia  na  kimaendeleo  kati  ya  nchi  hizo,  hususan  katika  sekta  za  afya,  elimu,  utamaduni,  sanaa  na  michezo.  Mafanikio  yaliyopatikana  ni  pamoja  na  kufanyika  kwa  Kongamano  la  Kiswahili  la  Kimataifa,  uzinduzi  wa  Kamusi  ya  Kihispaniola-Kiswahili  na  kuwekwa  kwa  sanamu  ya  Mwalimu  Nyerere  katika  bustani  ya  mashujaa  wa  Afrika  jijini  Havana.  Matukio  hayo  yamelenga  kutangaza  lugha  ya  Kiswahili  nchini  Cuba  na  kuendelea  kuimarisha  uhusiano  baina  ya  Tanzania  na  Cuba.  Mheshimiwa  Spika,  mwezi  Novemba  2024,  Wizara  iliratibu  na  kushiriki  katika  Jukwaa  la  Kwanza  la  Mawaziri  kati  ya  Urusi  na  Afrika  uliofanyika  Sochi  nchini  Urusi.  Ujumbe  wa  Tanzania  katika  Jukwaa  hilo  uliongozwa  na  Mhe.  Dennis  Lazaro  Londo  (Mb.),  Naibu  Waziri  anayeshughulikia  Ushirikiano  wa  Afrika  Mashariki.  Katika  Jukwaa  hilo,  nchi  washiriki  zilikubaliana  kushirikiana  katika  kuunda  mfumo  wa  haki  na  usawa  wa  usalama  wa  kimataifa  wa  taarifa;  uchunguzi  na  matumizi  ya  anga  za  juu,  kushirikiana  katika  kutoa  na  kubadilishana  taarifa  na  kuendelea  kuimarisha  uhusiano  wa  kidiplomasia  kati  ya  Urusi  na  Afrika.  Mheshimiwa  Spika,  kadhalika,  mwezi  Novemba  2024,  Wizara  iliratibu  na  kushiriki  katika  ziara  ya  Mhe.  Tobias  Gotthardt,  Naibu  Waziri  wa  Uchumi,  Maendeleo  ya  Kikanda  na  Nishati  wa  Jimbo  la  Bavaria,  Ujerumani  pamoja  na  ujumbe  wa  watu  25  kutoka  sekta  za  serikali  na  binafsi  za  Jimbo  la  Bavaria,  ambapo  alikutana  na  viongozi  wa  Wizara  ya  Kilimo  na  Wizara  ya  Maji.  Ziara  hiyo  ililenga  kujadili  fursa  za  ushirikiano  katika  sekta  za  maji  na  kilimo  hususan  kuboresha  mifumo  ya  usambazaji  wa  maji  na  uhifadhi  wa  mazao  baada  ya  mavuno.  Kufuatia  ziara  hiyo,  pande  mbili  zilifikia  makubaliano  ya  kuanzisha  miradi  ya  pamoja  ya  kilimo  cha  kisasa  na  teknolojia  ya  umwagiliaji  ili  kuongeza  tija  na  kuimarisha  sekta  ya  kilimo  nchini.  Mheshimiwa  Spika,  mwezi  Desemba  2024,  Wizara  iliratibu  na  kushiriki  Majadiliano  ya  Ushirikiano  kati  ya  Jamhuri  ya  Muungano  wa  Tanzania  na  Umoja  wa  Ulaya  yaliyofanyika  jijini  Dar  es  Salaam.  Ujumbe  wa  Tanzania  katika  majadiliano  hayo  uliongozwa  na  Mhe.  Cosato  Chumi  (Mb.),  Naibu  Waziri  anayeshughulikia  Mambo  ya  Nje.  Majadiliano  hayo  yaliangazia  ushirikiano  katika  nyanja  za  utawala  bora,  maendeleo  ya  kikanda  na  kimataifa  na  masuala  ya  usalama.  Pande  zote  mbili  zilikubaliana  kuimarisha  ushirikiano  chini  ya  Mkataba  wa  Samoa,  unaoendana  na  Dira  ya  Maendeleo  ya  Taifa  ya  2020    2025  na  Mpango  wa  Tatu  wa  Taifa  wa  Maendeleo  wa  Miaka  Mitano,  2021/2022    2025/2026.  Mheshimiwa  Spika,  mwezi  Januari  2025,  Wizara  iliratibu  na  kushiriki  Mashauriano  ya  Kisiasa  kati  ya  Tanzania  na  Norway  yaliyofanyika  jijini  Dar  es  Salaam.  Ujumbe  wa  Tanzania  uliongozwa  na  Mhe.  Cosato  Chumi  (Mb.),  Naibu  Waziri  anayeshughulikia  Mambo  ya  Nje  wakati  ujumbe  wa  Norway  uliongozwa  na  Mhe.  Andreas  Motzfeldt  Kravik,  Katibu  wa  Nchi  wa  Wizara  ya  Mambo  ya  Nje  ya  Norway.  Majadiliano  hayo  yalilenga  kuimarisha  uhusiano  na  ushirikiano  wa  kisiasa,  biashara,  uwekezaji,  nishati,  mabadiliko  ya  tabianchi,  na  maendeleo  ya  kijamii.  Pande  zote  mbili  zilikubaliana  kuimarisha  ushirikiano  kupitia  miradi  ya  pamoja,  huku  Norway  ikionesha  nia  ya  kuendelea  kusaidia  Tanzania  katika  sekta  za  elimu,  biashara,  na  nishati,  sambamba  na  kufungua  fursa  za  ajira  kwa  Watanzania  nchini  Norway.  Mheshimiwa  Spika,  mwezi  Januari  2025,  Wizara  ilifanya  ziara  katika  Jamhuri  ya  Czech  kufuatia  mwaliko  wa  Waziri  wa  Mambo  ya  Nje  wa  Czech,  Mhe.  Jan  Lipavský.  Ujumbe  wa  Tanzania  uliongozwa  na  Mheshimiwa  Balozi  Mahmoud  Thabit  Kombo  (Mb.),  Waziri  wa  Mambo  ya  Nje  na  Ushirikiano  wa  Afrika  Mashariki.  Kupitia  ziara  hiyo  pande  mbili  zilikubaliana  kukamilisha  mikataba  mbalimbali  ya  ushirikiano  katika  biashara  na  uwekezaji,  uchukuzi,  elimu  na  sekta  ya  afya,  pamoja  na  kujadili  uwezekano  wa  kuanzisha  kongamano  la  biashara  kati  ya  Tanzania  na  Czech.  Aidha,  nchi  hizo  zilikubaliana  kuimarisha  ushirikiano  wa  kibunge,  na  kubadilishana  uzoefu  katika  teknolojia  na  viwanda  vidogo  na  vya  kati  huku  Czech  ikionesha  nia  ya  kushirikiana  katika  sekta  ya  nishati  mbadala  na  miradi  ya  kimkakati  kwa  maendeleo  ya  kiuchumi.  Mheshimiwa  Spika,  mwezi  Februari  2025,  Wizara  ilishiriki  ziara  rasmi  nchini  Hungary  kufuatia  mwaliko  wa  Mhe.  Péter  Szijjártó,  Waziri  wa  Mambo  ya  Nje  na  Biashara  wa  Hungary.  Ujumbe  wa  Tanzania  uliongozwa  na  Mheshimiwa  Balozi  Mahmoud  Thabit  Kombo  (Mb.),  Waziri  wa  Mambo  ya  Nje  na  Ushirikiano  wa  Afrika  Mashariki.  Katika  ziara  hiyo,  Tanzania  na  Hungary  zilisaini  Hati  ya  Makubaliano  ya  Kujengeana  Uwezo  kwa  Wanadiplomasia  wetu  ili  kuimarisha  ushirikiano  wa  kidiplomasia.  Vilevile,  Hungary  ilitangaza  uamuzi  wa  kufungua  Ofisi  ndogo  ya  Ubalozi  nchini  Tanzania,  hatua  inayotarajiwa  kuimarisha  ushirikiano  baina  ya  nchi  mbili  hususan  katika  sekta  za  maji,  elimu,  afya,  kilimo,  na  nishati  safi.  Hafla  ya  Ufunguzi  wa  Ofisi  hiyo  ya  ubalozi  inatarajiwa  kufanyika  mwezi  Septemba,  2025  wakati  wa  ziara  ya  Mhe.  Peter  Szijjarto,  Waziri  wa  Mambo  ya  Nje  wa  Hungary  hapa  nchini.  Mheshimiwa  Spika,  mwezi  Februari  2025,  Wizara  iliratibu  na  kushiriki  ziara  ya  kikazi  ya  wabunge  saba     wa  Kamati  ya  Ushirikiano  na  Maendeleo  ya  Bunge  la  Umoja  wa  Ulaya,  wakiongozwa  na  Mwenyekiti  wa  Kamati  hiyo,  Mhe.  Barry  Andrews.  Katika  ziara  hiyo,  ujumbe  huo  ulifanya  mazungumzo  na  viongozi  mbalimbali  wa  Tanzania,  pamoja  na  kutembelea  miradi  inayohusiana  na  maji  na  usafi  wa  mazingira,  maendeleo  ya  uchumi  na  miundombinu  ya  bandari,  usawa  wa  kijinsia,  elimu,  na  uvuvi  endelevu,  ili  kutathmini  athari  za  uwekezaji  wa  Umoja  wa  Ulaya  nchini  Tanzania  na  ufanisi  wa  mkakati  wa  Global  Gateway.  Mheshimiwa  Spika,  mwezi  Machi  2025,  Wizara  ilishiriki  katika  Mkutano  wa  Mpango  wa  Italia  wa  Maendeleo  kwa  Afrika,  unaojulikana  kama  Mattei  Plan  for  Africa,  na  EU  Global  Gateway,  uliofanyika  jijini  Roma    Italia,  kufuatia  mwaliko  wa  Waziri  Mkuu  wa  Italia,  Mheshimiwa  Giorgia  Meloni.  Ujumbe  wa  Tanzania  katika  Mkutano  huo  uliongozwa  na  Mheshimiwa  Balozi  Mahmoud  Thabit  Kombo  (Mb.),  Waziri  wa  Mambo  ya  Nje  na  Ushirikiano  wa  Afrika  Mashariki  akimwakilisha  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania.  Mheshimiwa  Spika,  mwezi  Machi  2025,  Wizara  iliratibu  na  kushiriki  kwenye  ziara  ya  kikazi  ya  Mhe.  Neale  Richmond,  Waziri  wa  Mambo  ya  Nje  na  Biashara  wa  Ireland  anayeshughulikia  masuala  ya  Ushirikiano  wa  Kimataifa  wa  Maendeleo  na  Diaspora  hapa  nchini.  Ziara  hiyo  ililenga  kuimarisha  ushirikiano  wa  kidiplomasia  baina  ya  Tanzania  na  Ireland  pamoja  na  kutembelea  miradi  mbalimbali  hapa  nchini  inayofadhiliwa  na  Serikali  ya  Ireland.  Kupitia  ziara  hiyo,  Ireland  ilitangaza  ufadhili  na  nyongeza  katika  miradi  mbalimbali  ya  maendeleo  ikiwemo  Euro  450,000  kwa  mwaka  2025  kama  sehemu  ya  ahadi  ya  ufadhili  wa  Euro  milioni  3  za  utekelezaji  wa  mradi  wa  Maziwa  Faida  unaotekelezwa  na  TALIRI  2022-2026;  nyongeza  ya  Euro  600,000  kwenye  Kituo  cha  Tumaini  la  Maisha     katika  Hospitali  ya  Taifa  Muhimbili  kinachotoa  huduma  ya  vipimo  na  matibabu  ya  saratani  kwa  watoto  bila  malipo;  nyongeza  ya  Euro  450,000  kwa  mwaka  2025  kwa  ajili  kusaidia  Mradi  wa  Energy  Efficiency  unaosimamiwa  na  Taasisi  ya  Teknolojia  Dar  es  Salaam  Mheshimiwa  Spika,  mwezi  Machi  2025,  Wizara  iliratibu  na  kufanikisha  ziara  ya  Mhe.  Johana  Forssell,  Waziri  wa  Uhamiaji  wa  Sweden  hapa  nchini  ambapo  alifanya  mazungumzo  na  Waziri  wa  Mambo  ya  Nje  na  Ushirikiano  wa  Afrika  Mashariki,  Waziri  wa  Mambo  ya  Ndani  ya  Nchi  na  Uongozi  wa  Mkoa  wa  Kigoma.  Aidha,  Mhe.  Forssell  alitembelea  vituo  vya  uhamisho  vya  wakimbizi  (transit  centres)  na  kituo  cha  kushughulikia  wakimbizi  waelekeao  katika  makazi  mapya  cha  Makere  pamoja  na  kambi  ya  wakimbizi  ya  Nyarugusu  ili  kuangalia  shughuli  za  uhamiaji  na  kukutana  na  wadau  mbalimbali  pamoja  na  wakimbizi  waliopo  mkoani  Kigoma.  Kufuatia  ziara  hiyo,  Sweden  imeihakikishia  Tanzania  nia  yake  ya  kuendelea  kupokea  wakimbizi  kutoka  katika  kambi  zilizopo  Tanzania  na  pia  ilifanikiwa  kuimarisha  ushirikiano  kati  ya  Tanzania  na  Sweden  na  kukubaliana  kuanzisha  Mashauriano  ya  kisiasa  kati  ya  pande  zetu  mbili.  Mheshimiwa  Spika,  mwezi  Aprili  2025,  Wizara  iliratibu  na  kushiriki  ziara  rasmi  ya  kikazi  katika  Makao  Makuu  ya  Umoja  wa  Ulaya,  Brussels  na  Luxembourg,  kwa  lengo  la  kuimarisha  ushirikiano  wa  kimkakati  kati  ya  Tanzania  na  Umoja  wa  Ulaya.  Ujumbe  wa  Tanzania  uliongozwa  na  Mheshimiwa  Balozi  Mahmoud  Thabit  Kombo  (Mb.),  Waziri  wa  Mambo  ya  Nje  na  Ushirikiano  wa  Afrika  Mashariki.  Kufuatia  ziara  hiyo,  Umoja  wa  Ulaya  umeridhia  kuanza  kwa  majadiliano  rasmi  ya  maeneo  ambayo  Tanzania  itanufaika  kupitia  Mfuko  wa  Amani  wa  Umoja  wa  Ulaya  (European  Peace  Facility  –  EPF)  katika  maeneo  ya  usalama  wa  baharini,  usalama  wa  mtandao,  na  mifumo  ya  tahadhari  ya  mapema.  Aidha,  Benki  ya  Uwekezaji  ya  Ulaya     imeihakikishia  Tanzania  kuendelea  kuipatia  mikopo  kwa  ajili  ya  uboreshaji  wa  viwanja  vya  ndege  vilivyopo  mikoani  hususan  Mkoa  wa  Kigoma;  mikopo  kwa  sekta  binafsi,  vijana  na  wanawake;  kuendeleza  miradi  mbalimbali  ya  maendeleo  kupitia  taasisi  za  fedha  nchini;  na  kuanzisha  ushirikiano  rasmi  kati  ya  Bunge  la  Tanzania  na  Bunge  la  Ulaya.  Mheshimiwa  Spika,  mwezi  Aprili,  2025  Wizara  iliratibu  na  kushiriki  Mkutano  wa  Nne  wa  Diplomasia  uliofanyika  Antalya,  Uturuki  kufuatia  mwaliko  wa  Waziri  wa  Mambo  ya  Nje  wa  Uturuki.  Ujumbe  wa  Tanzania  uliongozwa  na  Mheshimiwa  Balozi  Mahmoud  Thabit  Kombo  (Mb.),  Waziri  wa  Mambo  ya  Nje  na  Ushirikiano  wa  Afrika  Mashariki.  Pembezoni  mwa  Mkutano  huo,  ujumbe  wa  Tanzania  ulifanya  mazungumzo  ya  kimkakati  na  Waziri  wa  Fedha  wa  Uturuki  na  kukubaliana  kuitisha  kikao  cha  tatu  cha  Tume  ya  Pamoja  ya  Kiuchumi     kati  ya  mwezi  Julai  na  Septemba  2025  ili  kujadili  biashara,  uwekezaji  na  kukamilisha  mkataba  wa  kutotoza  kodi  mara  mbili.  Mheshimiwa  Spika,  vilevile,  wakati  wa  ziara  hiyo,  ujumbe  wa  Tanzania  ulifanya  mazungumzo  ya  kimkakati  na  viongozi  mbalimbali  wakiwemo  Mheshimiwa  Vjosa  Osmani  Sadriu,  Rais  wa  Kosovo  ambapo  tulitumia  fursa  hiyo  kutangaza  fursa  za  biashara  na  uwekezaji.  Aidha,  Mheshimiwa  Vjosa  Osmani  aliridhia  mwaliko  wa  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  wa  kufanya  ziara  ya  kitaifa  hapa  nchini.  Kadhalika  aliridhia  pendekezo  la  nafasi  za  masomo  ya  wanadiplomasia  wa  Tanzania  nchini  humo.  Aidha,  ujumbe  huo  ulikutana  na  Mheshimiwa  Andrii  Sybiha,  Waziri  wa  Mambo  ya  Nje  wa  Ukraine  ambaye  aliahidi  kuongeza  nafasi  za  ufadhili  wa  masomo  hususan  sekta  ya  kilimo  kwa  Wanafunzi  wa  Kitanzania.  Ujumbe  huo  pia  ulikutana  na  Mkurugenzi  Mkuu  wa  Benki  ya  Teknolojia  ya  Umoja  wa  Mataifa  anayetarajia  kutembelea  Tanzania  mwezi  Juni,  2025  kufanya  tathmini  ya  mahitaji  ya  kiteknolojia  katika  sekta  ya  uchumi  wa  buluu  na  mazingira.  Mheshimiwa  Spika,  Mkutano  huo,  uliipa  nchi  yetu  fursa  ya  kuanza  kunufaika  na  mpango  wa  kuimarisha  mnyororo  wa  thamani  katika  zao  la  kahawa,  unaofadhiliwa  kwa  ushirikiano  kati  ya  Serikali  ya  Italia  na  Umoja  wa  Ulaya.  Aidha,  Tanzania  ilipata  fursa  ya  kuangazia  manufaa  ya  muda  mrefu  yatakayopatikana  kupitia  uendelezaji  wa  ushoroba  wa  Lobito,  ikizingatiwa  kuwa  tayari  Tanzania  ina  miundombinu  madhubuti  ya  kuunganisha  na  nchi  jirani,  kupitia  reli  ya  TAZARA  na  bomba  la  mafuta  la  TAZAMA.  Mheshimiwa  Spika,  mwezi  Mei  2025,  Wizara  iliratibu  na  kufanikisha  ziara  ya  Kitaifa  ya  Mheshimiwa  Alexander  Stubb,  Rais  wa  Jamhuri  ya  Finland  nchini,  kufuatia  mwaliko  wa  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania.  Kupitia  ziara  hiyo,  Tanzania  na  Finland  zilikubaliana  kuendelea  kuimarisha  uhusiano  uliodumu  kwa  miaka  60;  kuanzisha  programu  za  kujenga  uwezo  na  kubadilishana  utaalamu  katika  masuala  ya  amani  na  utatuzi  wa  migogoro  na  kuweka  saini  Hati  ya  Makubaliano  ya  ushirikiano  wa  kifedha  kupitia  mkopo  kwa  ajili  ya  miradi  ya  sekta  ya  Umma  (Public  Investment  Facility).  Aidha,  akiwa  nchini  Mheshimiwa  Stubb  alishuhudia  uzinduzi  wa  Mradi  wa  FORLAND  ambao  unalenga  kuboresha  usimamizi  endelevu  wa  ardhi  na  misitu,  kuimarisha  sera  za  matumizi  ya  ardhi  na  kuongeza  uwezo  wa  kitaasisi  na  kijamii  katika  kukabiliana  na  mabadiliko  ya  tabianchi.  Mheshimiwa  Spika,  mwezi  Mei,  2025,  Wizara  iliratibu  na  kushiriki  Mdahalo  wa  Pili  wa  Brazil  na  Afrika  kuhusu  usalama  wa  chakula,  kutokomeza  njaa  na  maendeleo  vijijini  uliofanyika  huko  Brasilia,  Brazil.  Ujumbe  wa  Tanzania  uliongozwa  na  Mheshimiwa  Dkt.  Philip  Isdor  Mpango,  Makamu  wa  Rais  wa  Jamhuri  ya  Muungano  wa  Tanzania.  Mkutano  huo  umefungua  fursa  za  ushirikiano  mpya  katika  maeneo  ya  utafiti,  uwekezaji  na  ubunifu  kwenye  sekta  ya  kilimo.  Aidha,  Tanzania  imepata  uzoefu  katika  teknolojia  ya  kilimo  na  mikakati  ya  kupambana  na  njaa  na  kuongeza  thamani  ya  mazao  kwa  lengo  la  kuboresha  uzalishaji  wa  chakula.  Ushiriki  wa  Tanzania  katika  Jumuiya  za  Kikanda  Mheshimiwa  Spika,  katika  kipindi  hiki,  Wizara  imeendelea  kuratibu  ushiriki  wa  Tanzania  kwenye  majadiliano  katika  jumuiya  za  kikanda  za  Umoja  wa  Afrika,  Jumuiya  ya  Afrika  Mashariki,  Jumuiya  ya  Maendeleo  Kusini  mwa  Afrika,  Jumuiya  ya  Nchi  za  Ukanda  wa  Maziwa  Makuu  na  Jumuiya  ya  Nchi  za  Mwambao  wa  Bahari  ya  Hindi,  ambazo  nchi  yetu  ni  mwanachama  kama  ifutavyo:  Jumuiya  ya  Afrika  Mashariki     Rais  wa  Jamhuri  ya  Muungano  wa  Tanzania,  Mheshimiwa  Dkt.  Samia  Suluhu  Hassan  akiwa  katika  picha  ya  pamoja  na  Marais  wenzake  kutoka  nchi  wanachama  wa  Jumuiya  ya  Afrika  Mashariki     kwenye  Mkutano  wa  24  wa  Wakuu  wa  Nchi  wa  Jumuiya  hiyo  uliofanyika  jijini  Arusha  mwezi  Novemba  2024.  Mheshimiwa  Spika,  Wizara  iliratibu  na  kufanikisha  ushiriki  wa  Tanzania  katika  maadhimisho  ya  miaka  25  ya  Jumuiya  ya  Afrika  Mashariki     yaliyofanyika  tarehe  30  Novemba  2024  jijini  Arusha.  Katika  kipindi  cha  miaka  25  tangu  kuanzishwa  kwake,  Jumuiya  imepata  mafanikio  katika  utekelezaji  wa  hatua  mbili  za  mtangamano  wa  Jumuiya  ya  Afrika  Mashariki  za  Umoja  wa  Forodha  na  Soko  la  Pamoja  huku  ikiendelea  na  maandalizi  ya  utekelezaji  wa  hatua  nyingine  mbili  za  Umoja  wa  Fedha  na  Fungamano  la  Kisiasa  la  Afrika  Mashariki.  Aidha,  katika  kipindi  hicho  Nchi  Wanachama  zimeongezeka  kutoka  tatu  hadi  nane  na  hivyo  kuongeza  wigo  wa  soko  kutokana  idadi  ya  ongezeko  la  watu  na  kufikia  takribani  watu  milioni  344.  Mheshimiwa  Spika,  mafanikio  mengine  ni  kuongezeka  kwa  miradi  ya  pamoja  ya  Jumuiya  ikiwemo  ujenzi  wa  miundombinu  ya  barabara,  Vituo  vya  Kutoa  Huduma  kwa  Pamoja  Mpakani  na  kuongezeka  kwa  biashara  ya  bidhaa  kufuatia  utekelezaji  wa  Umoja  wa  Forodha  na  Soko  la  Pamoja  vilivyowezesha  kuondoleana  vikwazo  vya  biashara,  kurahisisha  muingiliano  wa  watu,  bidhaa,  huduma  na  mitaji.  Mheshimiwa  Spika,  tathmini  ya  mwenendo  wa  biashara  kati  ya  Tanzania  na  nchi  nyingine  wanachama  wa  Jumuiya  inaonesha  kuwa,  mauzo  ya  bidhaa  za  Tanzania  ndani  ya  Jumuiya  yalikuwa  Dola  za  Marekani  milioni  1, 7  mwaka  2024,  sawa  na  upungufu  wa  asilimia     ikilinganishwa  na  Dola  za  Marekani  milioni  1, 4  mwaka  2023.  Upungufu  huu  umesababishwa  na  mabadiliko  ya  viwango  vya  ubadilishanaji  wa  Dola  za  Marekani  (US  Dollar  Exchange  Rates).  Vilevile,  Tanzania  ilinunua  bidhaa  zenye  thamani  ya  Dola  za  Marekani  milioni   7  kutoka  nchi  nyingine  wanachama  mwaka  2024,  sawa  na  ongezeko  la  asilimia     ikilinganishwa  na  mwaka  2023.  Mheshimiwa  Spika,  nchi  yetu  imeendelea  kuwa  na  urari  chanya  wa  biashara  ndani  ya  Jumuiya,  ambapo  katika  mwaka  2024  ulikuwa  Dola  za  Marekani  milioni   0.  Aidha,  Tanzania  imeendelea  kunufaika  na  soko  la  Nchi  Wanachama  wa  Jumuiya  kwa  kuuza  bidhaa  za  kilimo  na  viwandani  kama  vile;  mchele,  saruji,  marumaru,  sabuni,  mbolea,  bidhaa  za  petroli,  mahindi  na  karanga.  Nitumie  nafasi  hii  kulihakikishia  Bunge  lako  Tukufu  kuwa  Serikali  itaendelea  kuweka  mazingira  mazuri  kwa  wafanyabiashara  na  wawekezaji,  sanjari  na  kuendelea  kujenga  hamasa  kwao  kuongeza  uthubutu  wa  kuuza  bidhaa  zao  katika  soko  la  Afrika  Mashariki  ambalo  lina  fursa  nyingi  na  linafikika  kwa  urahisi  ikilinganishwa  na  masoko  mengine  ndani  na  nje  ya  Bara  la  Afrika.  Mheshimiwa  Spika,  kadhalika,  kwa  upande  wa  uwekezaji,  tathmini  inaonesha  kuwa  Tanzania  imeendelea  kuwa  kivutio  kwa  wawekezaji  kutoka  nchi  nyingine  wanachama  wa  Jumuiya,  ambapo  kwa  mujibu  wa  takwimu  za  Kituo  cha  Uwekezaji  Tanzania   ,  miradi  41  ya  uwekezaji  yenye  thamani  ya  Dola  za  Marekani  milioni   4  ilisajiliwa  katika  Mwaka  wa  Fedha  2023/2024.  Miradi  hiyo  inakadiriwa  kutoa  ajira  2,422  kwa  watanzania  hususan  vijana  ambao  ndiyo  nguvukazi  ya  taifa.  Hilo  ni  ongezeko  kutoka  miradi  20  ya  uwekezaji  yenye  thamani  ya  Dola  za  Marekani  milioni   7  iliyosajiliwa  na  TIC  katika  Mwaka  wa  Fedha  2022/2023,  ambayo  ilikadiriwa  kutoa  ajira  1,250  kwa  watanzania.  Nitumie  fursa  hii  kumpongeza  mwanadiplomasia  wetu  namba  moja,  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  kwa  kuwa  mstari  wa  mbele  katika  kuhamasisha  uwekezaji  wa  moja  kwa  moja  kutoka  nje  ya  nchi.  Mheshimiwa  Spika,  katika  kuendeleza  kilimo  na  usalama  wa  chakula  Wizara  iliratibu  na  kushiriki  katika  kuandaa  orodha  ya  Jumuiya  ya  Afrika  Mashariki  ya  visumbufu  (magonjwa  na  wadudu  waharibifu)  vya  mazao  ya  ndizi,  mihogo,  viazi  (chakula  na  mbegu),  na  mtama  ikiwa  ni  kundi  la  kwanza  katika  mazao  ya  ziada  ya  kipaumbele.  Uandaaji  na  utumiaji  wa  orodha  ya  pamoja  ya  visumbufu  utasaidia  kupunguza  vizuizi  vya  kibiashara  vinavyotokana  na  hatua  za  kudhibiti  magonjwa  na  usafi  wa  mimea     katika  Jumuiya  ya  Afrika  Mashariki.  Hatua  hii  itazuia  kuingia  na  kuenea  kwa  visumbufu  ambavyo  havijaenea  katika  nchi  za  Jumuiya  ya  Afrika  Mashariki.  Mheshimiwa  Spika,  Wizara  pia  iliratibu  na  kushiriki  katika  kuandaa  mwongozo  wa  taarifa  za  kikanda  zinazotakiwa  kuandikwa  kwenye  vibandiko  na  vijarida  vya  viuatilifu  vya  wanyama  ndani  ya  Jumuiya  ya  Afrika  Mashariki.  Lengo  la  mwongozo  huo  ni  kuwezesha  wazalishaji  wa  viuatilifu  kutumia  miongozo  inayofanana  katika  kufungasha  viuatilifu  ili  kurahisisha  biashara  ya  viuatilifu  vya  wanyama  ndani  ya  Jumuiya  ya  Afrika  Mashariki  na  kuepusha  kuwachanganya  watumiaji.  Mheshimiwa  Spika,  mwezi  Agosti  2024,  Wizara  iliratibu  na  kushiriki  katika  Jukwaa  la  Kwanza  la  Elimu  la  Afrika  Mashariki  na  Maadhimisho  ya  Mwaka  wa  Elimu  wa  Umoja  wa  Afrika  yaliyofanyika  jijini  Arusha.  Jukwaa  hilo  lilifunguliwa  na  Mheshimiwa  Dkt.  Philip  Isdor  Mpango,  Makamu  wa  Rais  wa  Jamhuri  ya  Muungano  wa  Tanzania.  Kupitia  Jukwaa  hilo,  Nchi  Wanachama  zimekubaliana  kuendelea  kuimarisha  sekta  ya  elimu  kwa  kuweka  mazingira  rafiki;  sera  wezeshi;  na  kuongeza  uwekezaji  katika  sekta  husika  kufikia  asilimia  20  ya  bajeti  za  kitaifa  ili  kuharakisha  kufikiwa  kwa  malengo  katika  kipindi  cha  miaka  kumi  (2025    2035).  Mheshimiwa  Spika,  mwezi  Agosti  2024,  Wizara  iliratibu  na  kushiriki  katika  Mkutano  wa  19  wa  Baraza  la  Mawaziri  wa  Nishati  la  Mpango  wa  Eastern  African  Power  Pool     uliofanyika  Kampala,  Uganda.  Ujumbe  wa  Tanzania  uliongozwa  na  Mheshimiwa  Dkt.  Doto  Mashaka  Biteko  (Mb.),  Naibu  Waziri  Mkuu  na  Waziri  wa  Nishati.  Kupitia  Mkutano  huo,  Tanzania  na  Nchi  nyingine  Wanachama  wa  EAPP,  ambazo  ni  Burundi,  Jamhuri  ya  Kidemokrasia  ya  Kongo   ,  Djibout,  Misri,  Ethiopia,  Kenya,  Libya,  Rwanda,  Somalia,  Jamhuri  ya  Sudan  Kusini,  Sudan  na  Uganda,  zilikubaliana  kuunganisha  gridi  za  Taifa  ili  kuweza  kuuziana  umeme  kwa  gharama  nafuu.  Mheshimiwa  Spika,  katika  kipindi  hiki  Wizara  iliratibu  utekelezaji  wa  Mradi  wa  Kimataifa  wa  Mawasiliano  na  Uchukuzi  katika  Ziwa  Victoria   ,  ambao  unatekelezwa  kwa  pamoja  kati  ya  Tanzania  na  Uganda.  Kupitia  mradi  huo,  Kituo  Kikuu  cha  Kikanda  cha  kuratibu  uokoaji  katika  Ziwa  Victoria     kinajengwa  Jijini  Mwanza.  Pia,  vituo  vingine  vidogo  vinajengwa  Musoma,  Nansiyo   ,  na  Kanyala  Manufaa  ya  vituo  hivyo  ni  pamoja  na  kuboresha  ulinzi  na  usalama  wa  wavuvi  na  wasafiri;  kuzuia  uchafuzi  wa  maji  unaofanywa  na  vyombo  vya  majini  katika  Ziwa  Victoria;  na  kukuza  ushirikiano  wa  Kikanda.  Mheshimiwa  Spika,  mwezi  Septemba  2024,  Wizara  iliratibu  na  kushiriki  katika  Jukwaa  la  Kwanza  la  Kikanda  la  Mashauriano  kuhusu  uhamaji  katika  Jumuiya  ya  Afrika  Mashariki  lililofanyika  Entebbe,  Uganda.  Ujumbe  wa  Tanzania  uliongozwa  na  Mhe.  Ridhiwani  Kikwete  (Mb.),  Waziri  wa  Nchi,  Ofisi  ya  Waziri  Mkuu,  Kazi,  Vijana,  Ajira  na  Wenye  Ulemavu.  Jukwaa  hilo  lilipitisha  Mpango  Kazi  wa  Jukwaa  utakaotekelezwa  kwa  miaka  mitano  (2025-2030).  Aidha,  masuala  mengine  yaliyojumuishwa  katika  mpango  huo  ni  pamoja  na  uhamaji  na  kazi;  uhamaji  na  afya;  uhamaji  na  mabadiliko  ya  tabianchi;  uhamaji  na  usimamizi  wa  mipaka;  uwianishaji  wa  sera,  sheria  na  mipango  ya  uhamaji  pamoja  na  kujenga  uwezo  wa  wataalam  na  taasisi  za  usimamizi  wa  mipaka  ili  kukabiliana  na  uhalifu  unaovuka  mipaka  na  kuboresha  huduma  za  uhamaji  katika  Jumuiya  hiyo.  Mheshimiwa  Spika,  mwezi  Oktoba  2024,  Wizara  iliratibu  na  kufanikisha  ushiriki  wa  wajasiriamali  298  wa  Tanzania  katika  Maonesho  ya  24  ya  Wajasiriamali  wa  Kati  na  Wadogo  ya  Jumuiya  ya  Afrika  Mashariki  (Jua  Kali/Nguvu  Kaz    yaliyofanyika  jijini  Juba,  Sudan  Kusini.  Katika  maonesho  hayo,  wajasiriamali  hao  walipata  fursa  za  kuonesha  bidhaa  za  Tanzania  zikiwemo  nguo,  vyakula  vya  kusindika,  dawa  za  asili  na  kazi  za  sanaa  ya  mikono  na  ufundi  kama  vile  vinyago  na  picha  za  kuchora.  Aidha,  bidhaa  za  Tanzania  zilikuwa  kivutio  kikubwa  kwa  washiriki  na  hivyo  kuashiria  uwepo  wa  fursa  ya  soko  kubwa  kwa  bidhaa  zinazozalishwa  nchini  katika  nchi  ya  Sudan  Kusini  na  ukanda  huu  kwa  ujumla.  Mheshimiwa  Spika,  mwezi  Oktoba  2024  Wizara  iliratibu  na  kushiriki  katika  Mkutano  wa  19  wa  Baraza  la  Mawaziri  la  Kisekta  la  Uchukuzi,  Mawasiliano  na  Hali  ya  Hewa  la  Jumuiya  ya  Afrika  Mashariki  uliofanyika  jijini  Mombasa,  Kenya.  Mkutano  huo  ulipitisha  Mpango  kazi  wa  ujenzi  wa  kituo  cha  kutoa  huduma  kwa  pamoja  mpakani     cha  Manyovu/Mugina  katika  mpaka  wa  Tanzania  na  Burundi  ili  kuharakisha  ujenzi  wa  Kituo  hicho  na  kutoa  miongozo  kwa  lengo  la  kuharakisha  utekelezaji  wa  programu  na  miradi  mingine  ya  kikanda  katika  sekta  za  miundombinu  ya  uchukuzi,  mawasiliano  na  hali  ya  hewa.  Mheshimiwa  Spika,  mwezi  Novemba  2024,  Wizara  iliratibu  na  kushiriki  katika  mkutano  wa  kikanda  wa  maandalizi  ya  Kanuni  za  Afrika  Mashariki  za  Kusimamia  Maeneo  Maalum  ya  Kiuchumi  (EAC  Special  Economic  Zone  Regulations)  uliofanyika  jijini  Arusha.  Kupitia  Kanuni  hizo,  bidhaa  zitakazozalishwa  katika  maeneo  maalum  ya  kiuchumi  ambazo  zitatumia  mali  ghafi  za  ndani  na  kukidhi  matakwa  ya  kanuni  za  uasili  wa  bidhaa  za  Jumuiya  zitaingizwa  katika  soko  la  Jumuiya  bila  kutozwa  ushuru.  Aidha,  kwa  bidhaa  zitakazozalishwa  kwa  kutumia  malighafi  kutoka  nje  na  kukidhi  matakwa  ya  kanuni  za  Jumuiya  za  uasili  wa  bidhaa,  zitaruhusiwa  kuuzwa  katika  soko  la  Jumuiya  bila  kuwekewa  kiwango  cha  kuuza  baada  ya  kukamilisha  taratibu  zote  za  kikodi.  Mheshimiwa  Spika,  kupitishwa  kwa  kanuni  hizi  kunatoa  fursa  kwa  wawekezaji  wa  ndani  na  nje  ya  nchi  kuanza  kuwekeza  na  kuzalisha  bidhaa  hapa  nchini,  hususan  bidhaa  ambazo  zimekuwa  zikiagizwa  kwa  wingi  nje  ya  nchi  na  hivyo  kutumia  fedha  nyingi  za  kigeni  na  kuathiri  uchumi  wa  ndani.  Mheshimiwa  Spika,  mwezi  Novemba  2024,  Wizara  iliratibu  na  kushiriki  katika  Mkutano  wa  10  wa  Baraza  la  Kisekta  la  Mazingira  na  Usimamizi  wa  Maliasili  la  Jumuiya  ya  Afrika  Mashariki  uliofanyika  jijini  Arusha.  Pamoja  na  mambo  mengine,  Mkutano  huo  ulijadili  na  kupitisha  Mkakati  wa  Kikanda  wa  Jumuiya  wa  Uchumi  wa  Buluu  (2025-2034)  na  kuridhia  kufanyika  kwa  mapitio  ya  Sera  ya  Mabadiliko  ya  Tabianchi  na  Mkakati  wake  (2011-2016)  ili  kuakisi  mabadiliko  yaliyotokea  yakiwemo  soko  la  hewa  ya  ukaa  na  matumizi  ya  nishati  safi  ya  kupikia.  Mheshimiwa  Spika,  Mkakati  wa  Jumuiya  wa  Uchumi  wa  Buluu  utaiwezesha  nchi  yetu  kutumia  ipasavyo  fursa  za  bahari  na  maziwa  katika  kubuni  na  kutekeleza  programu  za  kutumia  mazao  ya  bahari  na  maziwa  katika  kuongeza  kipato  na  kukuza  uchumi.  Aidha,  mapitio  ya  Sera  ya  Mabadiliko  ya  Tabianchi  yanalenga  katika  kuwezesha  nchi  za  Jumuiya  ya  Afrika  Mashariki  kunufaika  na  biashara  ya  hewa  ya  ukaa  na  kuongeza  matumizi  ya  nishati  safi  ya  kupikia,  ajenda  ambayo  ni  azma  ya  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania.  Mheshimiwa  Spika,  mwezi  Novemba  2024,  Wizara  iliratibu  Majadiliano  ya  Kitaifa  kuhusu  Ufadhili  wa  Huduma  za  Afya  yaliyofanyika  jijini  Arusha,  ikiwa  ni  hatua  ya  utekelezaji  wa  maamuzi  ya  Mkutano  wa  24  wa  Baraza  la  Kisekta  la  Mawaziri  wa  Afya  wa  Jumuiya  ya  Afrika  Mashariki  uliofanyika  mwezi  Mei  2024  jijini  Dar  es  Salaam.  Kupitia  Mkutano  huo,  Nchi  Wanachama  zilikubaliana  kukamilisha  majadiliano  ya  kitaifa  kuhusu  ufadhili  wa  huduma  za  afya  kwa  lengo  la  kuhamasisha  upatikanaji  wa  rasilimali  ndani  ya  Jumuiya  kwa  ajili  ya  kuboresha  huduma  za  afya.  Mheshimiwa  Spika,  hatua  inayofuata  ni  kuanzishwa  kwa  Kitovu  cha  Kikanda  cha  Ufadhili  wa  Afya  (Regional  Health  Financing  Hub    RHFH)  chini  ya  Sekretarieti  ya  Jumuiya  ya  Afrika  Mashariki,  ili  kuratibu  mikakati  ya  kikanda  ya  upatikanaji  wa  rasilimali.  Mheshimiwa  Spika,  mwezi  Novemba  2024,  Wizara  iliratibu  na  kufanikisha  ushiriki  wa  Tanzania  katika  Mkutano  wa  24  wa  Wakuu  wa  Nchi  Wanachama  wa  Jumuiya  ya  Afrika  Mashariki  uliofanyika  jijini  Arusha.  Katika  Mkutano  huo,  Wakuu  wa  Nchi  Wanachama  waliridhia  na  kusaini  marekebisho  ya  Ibara  ya  132   ya  Mkataba  wa  Uanzishwaji  wa  Jumuiya  kwa  lengo  la  kuwezesha  utekelezaji  wa  mfumo  mpya  wa  uchangiaji  wa  bajeti  ya  Jumuiya  hiyo.  Aidha,  Wakuu  wa  Nchi  waliridhia  na  kusaini  marekebisho  ya  Ibara  ya  137  ya  Mkataba  wa  Uanzishwaji  wa  Jumuiya  kwa  madhumuni  ya  kujumuisha  Kiswahili  na  Kifaransa  kama  lugha  rasmi  za  vyombo  na  taasisi  za  Jumuiya  ya  Afrika  Mashariki.  Kutumika  kwa  Kiswahili  kama  lugha  rasmi  katika  Jumuiya,  kutachangia  katika  utekelezaji  wa  Sera  ya  Mambo  ya  Nje  ambayo  imejumuisha  malengo  ya  kutumia  Kiswahili  kwa  manufaa  ya  kiuchumi  kama  vile  ajira,  wakalimani  katika  mikutano  na  kutumika  katika  maelezo  ya  bidhaa  na  machapisho  mbalimbali  ya  Jumuiya.  Mheshimiwa  Spika,  mwezi  Novemba  2024,  Wizara  iliratibu  ushiriki  wa  Tanzania  katika  Mkutano  wa  46  wa  Baraza  la  Mawaziri  la  Jumuiya  ya  Afrika  Mashariki  uliofanyika  jijini  Arusha.  Katika  mkutano  huo,  Mawaziri  walielekeza  kufanyika  kwa  tathmini  ya  Mkataba  wa  Ubia  wa  Kiuchumi  kati  ya  Umoja  wa  Ulaya  na  Jumuiya  ya  Afrika  Mashariki,  ili  kuwezesha  nchi  wanachama  kufanya  maamuzi  ya  pamoja.  Tanzania  inaunga  mkono  majadiliano  ya  mkataba  wa  biashara  kufanyika  kwa  pamoja  na  nchi  zote  wanachama  badala  ya  kila  nchi  mwanachama  kusaini  kibinafsi,  kwa  kuwa  hatua  hiyo  inahatarisha  Umoja  wa  Forodha  wa  Afrika  Mashariki.  Mheshimiwa  Spika,  mwezi  Januari  2025,  Wizara  iliratibu  na  kushiriki  katika  Mkutano  wa  11  wa  Kamati  ya  Pamoja  ya  Kisera  ya  Makatibu  Wakuu  ya  Usimamizi  wa  Programu  na  Miradi  inayotekelezwa  kupitia  Kamisheni  ya  Bonde  la  Ziwa  Victoria  uliofanyika  Kisumu,  Kenya.  Matokeo  ya  Mkutano  huo  ni  pamoja  na  Tanzania  kupata  fedha  za  msaada  kwa  awamu  ya  pili  Euro  milioni   6,  ambapo  awamu  ya  kwanza  Tanzania  ilipokea  Euro  milioni     kutoka  Serikali  ya  Ujerumani  na  Umoja  wa  Ulaya  kwa  ajili  ya  utekelezaji  wa  Programu  Shirikishi  ya  Usimamizi  wa  Rasilimali  za  Maji  katika  Bonde  la  Ziwa  Victoria.  Kupitia  programu  hiyo  kwa  upande  wa  Tanzania,  utafanyika  ujenzi  na  upanuzi  wa  miundombinu  ya  majitaka  katika  Jiji  la  Mwanza.  Aidha,  Mamlaka  ya  Majisafi  na  Usafi  wa  Mazingira  Mwanza     imepata  ridhaa  kutoka  Benki  ya  Maendeleo  ya  Ujerumani  ya  kukamilisha  taratibu  za  kusaini  Mkataba  na  Mkandarasi  atakayefanya  kazi  hiyo.  Mheshimiwa  Spika,  mwezi  Februari  2025,  Wizara  iliratibu  na  kushiriki  katika  Mkutano  wa  17  wa  Baraza  la  Mawaziri  la  Kisekta  la  Nishati,  Petroli  na  Madini  la  Jumuiya  ya  Afrika  Mashariki  uliofanyika  jijini  Arusha.  Katika  Mkutano  huo  nchi  za  Tanzania,  Rwanda  na  Uganda  zilisaini  Hati  ya  Makubaliano  ya  Uendelezaji  wa  Mradi  wa  Kufua  Umeme  wa  Nsongezi  utakaozalisha  megawati  39  kwa  kutumia  maporomoko  ya  maji  ya  Mto  Kagera  ambayo  ni  majishirikishi.  Umeme  utakaozalishwa  utagawanywa  kwa  usawa  kwa  nchi  zinazoshiriki  kwenye  mradi  na  hivyo  kuongeza  upatikanaji  wa  nishati  ya  umeme  katika  Jumuiya.  Mheshimiwa  Spika,  mwezi  Februari  2025,  Wizara  iliratibu  na  kufanikisha  ushiriki  wa  Tanzania  kwenye  Mikutano  ya  Wakuu  wa  Majeshi  na  Ulinzi  kutoka  Nchi  Wanachama  wa  Jumuiya  ya  Afrika  Mashariki  na  Mkutano  wa  Pamoja  wa  Wakuu  wa  Majeshi  kutoka  nchi  wanachama  wa  Jumuiya  ya  Maendeleo  Kusini  mwa  Afrika  kwa  ajili  ya  kujadili  hali  ya  amani  na  usalama  Mashariki  mwa  Jamhuri  ya  Kidemokrasia  ya  Kongo.  Mikutano  hii  ilifanyika  kufuatia  maelekezo  ya  Wakuu  wa  Nchi  Wanachama  wa  Jumuiya  hizo  kuhusu  kuandaa  na  kutekeleza  Mpango  Kazi  wa  kurejesha  amani  katika  eneo  hilo.  Katika  mkutano  huo,  Nchi  Wanachama  zilikubaliana  kuwa,  pamoja  na  hatua  za  kijeshi  zinazochukuliwa  katika  kutatua  mgogoro  huo,  mazungumzo  yatakayojumuisha  makundi  yote  ndiyo  suluhisho  katika  kutafuta  amani  ya  kudumu.  Mheshimiwa  Spika,  mwezi  Machi  2025,  Wizara  iliratibu  na  kushiriki  katika  Kongamano  na  Maonesho  ya  11  ya  Petroli  ya  Jumuiya  ya  Afrika  Mashariki  (EAPCE’25)  yaliyofanyika  jijini  Dar  es  Salaam.  Kongamano  hilo  lilikutanisha  wadau  zaidi  ya  1,400  wa  sekta  ya  mafuta  na  gesi,  wakiwemo  wawekezaji,  watafiti  na  watunga  sera  kutoka  sehemu  mbalimbali  duniani.  Tanzania  ilitumia  Kongamano  hilo  kutangaza  duru  ya  tano  ya  kunadi  vitalu  vya  utafutaji  wa  mafuta  na  gesi  asilia  na  kuhamasisha  miradi  ya  kikanda  hasa  katika  miundombinu  ya  usafirishaji  wa  bidhaa  za  petroli  na  gesi.  Hatua  hiyo  imeimarisha  nafasi  ya  Tanzania  kama  kitovu  cha  uwekezaji  na  kuhamasisha  matumizi  ya  nishati  safi  na  endelevu  kwa  maendeleo  ya  uchumi  wa  Tanzania  na  Jumuiya  ya  Afrika  Mashariki  kwa  ujumla.  Mheshimiwa  Spika,  mwezi  Aprili  2025,  Wizara  iliratibu  na  kushiriki  katika  Mkutano  wa  20  wa  Baraza  la  Mawaziri  wa  Nishati  la  Eastern  Africa  Power  Pool     uliofanyika  Kampala,  Uganda.  Ujumbe  wa  Tanzania  uliongozwa  na  Mheshimiwa  Dkt.  Doto  Mashaka  Biteko  (Mb.),  Naibu  Waziri  Mkuu  na  Waziri  wa  Nishati.  Mkutano  huo  uliidhinisha  mabadiliko  ya  Hati  mbili  za  Makubaliano  ya  Uanzishwaji  wa  EAPP  na  kuanzishwa  kwa  kitengo  cha  kusimamia  biashara  ya  kuuziana  umeme  ili  kuboresha  utendaji  wa  Taasisi  hiyo.  Mheshimiwa  Spika,  katika  kipindi  hiki,  kulisainiwa  Mkataba  wa  Makubaliano  wa  ushirikiano  wa  kimkakati  kati  ya  Bunge  la  Afrika  Mashariki  na  Mpango  wa  Bunge  la  Ulaya  wa  Afrika  (European  Parliamentarians  Initiative    AEP    unaolenga  kuimarisha  Taasisi  ya  Bunge  la  Afrika  Mashariki,  kujenga  uwezo  kwa  Mabunge  ya  kitaifa  katika  Jumuiya  ya  Afrika  Mashariki  pamoja  na  wadau  wengine.  Mheshimiwa  Spika,  Wizara  itaendelea  kuratibu  ushiriki  wa  nchi  yetu  katika  mikutano  ya  Bunge  la  Afrika  Mashariki  na  kuhakikisha  kuwa,  masuala  yanayojadiliwa  na  kupitishwa  na  Bunge  yanaendelea  kuiletea  nchi  yetu  manufaa  ya  kiuchumi,  kisiasa  na  kijamii.  Mheshimiwa  Spika,  mwezi  Mei,  2025,  Wizara  iliratibu  na  kufanikisha  ushiriki  wa  Tanzania  katika  Mkutano  wa  25  wa  Baraza  la  Kisekta  la  Mawaziri  wa  Afya  wa  Jumuiya  ya  Afrika  Mashariki.  Katika  Mkutano  huo,  Tanzania  ilithibitishwa  kuwa  mwenyeji  wa  vituo  viwili  vipya  vya  Kikanda  vya  Umahiri  wa  Elimu  ya  Juu  ya  Matibabu,  Huduma  za  Afya  na  Utafiti,  ikiwemo  Kituo  cha  Umahiri  wa  Sayansi  ya  Afya  ya  Kinywa  na  Meno  (EAC  Regional  Centre  of  Excellence  in  Oral  Health  Sciences)  kinachosimamiwa  na  Chuo  Kikuu  cha  Afya  na  Sayansi  Shirikishi  Muhimbili   ,  na  Kituo  cha  Umahiri  wa  Sayansi  ya  Upandikizaji  Uloto  na  Magonjwa  ya  Damu  (EAC  Regional  Centre  of  Excellence  in  Transplant  and  Haematological  Sciences)  kinachosimamiwa  na  Hospitali  ya  Benjamin  Mkapa.  Mheshimiwa  Spika,  Kwa  mafanikio  haya,  Tanzania  itakuwa  na  jumla  ya  vituo  vitatu  vya  umahiri  vya  Kikanda  katika  sekta  ya  afya,  vikijumuisha  pia  Kituo  cha  Umahiri  wa  Magonjwa  ya  Moyo  na  Mishipa  ya  Damu  (EAC  Regional  Centre  of  Excellence  in  Cardiovascular  Science)  kinachosimamiwa  na  MUHAS.  Hatua  hii  imeifanya  Tanzania  kuwa  kinara  katika  utoaji  wa  huduma  za  kibingwa,  mafunzo  ya  wataalamu,  na  utafiti  katika  maeneo  hayo.  Bunge  la  Afrika  Mashariki     Mheshimiwa  Spika,  Wizara  imeendelea  kuratibu  na  kufanikisha  ushiriki  wa  Jamhuri  ya  Muungano  wa  Tanzania  katika  Bunge  la  Afrika  Mashariki     ambapo  katika  kipindi  cha  Mwaka  wa  Fedha  2024/2025  Bunge  hilo  lilijadili  na  kupitisha  maazimio  mbalimbali  ambayo  yanaimarisha  Mtangamano  wa  Jumuiya  ya  Afrika  Mashariki,  kama  ifuatavyo:    Azimio  la  Bunge  kupendekeza  kwa  Baraza  la  Mawaziri  la  Jumuiya  kuhusu  uanzishwaji  wa  Benki  ya  Uwekezaji  ya  Jumuiya  ili  kuimarisha  sekta  ya  viwanda  na  uwekezaji;  Azimio  la  Bunge  kupendekeza  kwa  Baraza  la  Mawaziri  la  Jumuiya  kuhusu  kuimarisha  usafiri  wa  baharini  na  uchumi  wa  buluu  kwa  kuunganisha  maziwa  na  mito  katika  ushoroba  wa  usafirishaji  katika  Jumuiya  ya  Afrika  Mashariki;  Azimio  la  Bunge  la  kutambua  chama  cha  Kibunge  (Parliamentary  Caucus)  cha  Jumuiya  ya  Afrika  Mashariki  katika  Mapambano  dhidi  ya  Rushwa;  na  Azimio  la  Bunge  la  kutambua  Baraza  la  Vijana  la  Jumuiya  ya  Afrika  Mashariki  kama  jukwaa  muhimu  katika  kukuza  ushiriki  wa  vijana  katika  Jumuiya  ili  kuwawezesha  kutumia  kikamilifu  fursa  zilizopo  ikiwemo;  fursa  za  biashara  kama  mojawapo  ya  njia  za  kukabiliana  na  changamoto  ya  ukosefu  wa  ajira.  Mahakama  ya  Haki  ya  Jumuiya  ya  Afrika  Mashariki     Mheshimiwa  Spika,  Mahakama  ya  Haki  ya  Jumuiya  ya  Afrika  Mashariki     ni  chombo  cha  kutoa  haki  na  kutafsiri  na  kuhakikisha  utekelezwaji  wa  mkataba  wa  uanzishwaji  wa  Jumuiya.  Mheshimiwa  Spika,  katika  kuimarisha  Mahakama  hiyo,  jumla  ya  Masjala  ndogo  tano     zimeanzishwa  katika  Miji  Mikuu  ya  Nchi  Wanachama  ambayo  ni  Dodoma,  Kampala,  Kigali,  Nairobi  na  Bujumbura.  Aidha,  mwezi  Februari,  2025  Mahakama  ilifanya  kongamano  la  tatu  la  Kimahakama  lenye  dhima  ya  Haki,  Maadili  na  Utekelezaji  wa  Maamuzi.  Kongamano  hilo  lilihudhuriwa  na  Majaji  Wakuu,  Wanasheria  Wakuu,  Wabunge  wa  Bunge  la  Afrika  Mashariki,  Katibu  Mkuu  wa  Jumuiya  na  Wakuu  wa  Taasisi  za  Jumuiya,  Asasi  za  kiraia,  wanazuoni,  wanasheria,  Mawaziri  wa  wanaoshughulika  na  Ushirikiano  wa  Afrika  Mashariki.  Lengo  la  kongamano  hilo  lilikuwa  kuchechemua  mazungumzo  na  mjadala  wa  mambo  ya  kisheria  yanayoibuka  na  kukuza  nafasi  ya  Mahakama  hiyo  katika  kuendeleza  Haki,  Maadili  na  Kutekeleza  maamuzi  yake  na  maendeleo  ya  jumuiya  ya  Afrika  Mashariki.  Mheshimiwa  Spika,  katika  kipindi  cha  Novemba,  2024  hadi  Machi,  2025  Mahakama  imetoa  maamuzi  19  dhidi  ya  nchi  za  Kenya,  Burundi,  Tanzania,  Uganda,  Sudan  ya  Kusini  na  Rwanda.  Aidha,  baadhi  ya  maamuzi  hayo  yako  katika  hatua  mbalimbali  za  rufaa.  Jumuiya  ya  Maendeleo  Kusini  mwa  Afrika     Rais  wa  Jamhuri  ya  Muungano  wa  Tanzania,  Mheshimiwa  Dkt.  Samia  Suluhu  Hassa  akiwa  na  Marais  wenzake  kutoka  Nchi  wanachama  wa  Jumuiya  ya  Maendeleo  Kusini  mwa  Afrika     kwenye  mkutano  wa  44  wa  kawaida  wa  Wakuu  wa  Nchi  wa  Jumuiya  hiyo  uliofanyika  Harare,  Zimbabwe  mwezi  Agosti  2024.  Mheshimiwa  Spika,  mwezi  Julai,  2024  Wizara  iliratibu  na  kushiriki  katika  Mkutano  wa  26  wa  Kamati  ya  Mawaziri  wa  Asasi  ya  Siasa,  Ulinzi  na  Usalama  uliofanyika  Lusaka,  Zambia.  Kupitia  Mkutano  huo,  Tanzania  ilishiriki  katika  majadiliano  na  kutoa  mchango  wake  kuhusu  hali  ya  siasa  na  usalama  katika  nchi  za  DRC,  Msumbiji  na  Falme  ya  Lesotho.  Aidha,  Mkutano  ulijadili  na  kuazimia  utekelezaji  wa  Mpango  wa  Kuenzi  Waasisi  wa  SADC  unaojumuisha  ujenzi  wa  sanamu  tisa     ikiwemo  ya  Baba  wa  Taifa  Mwalimu  Julius  Kambarage  Nyerere  katika  Makao  Makuu  ya  SADC  yaliyopo  Gaborone    Botswana;  Ujenzi  wa  Makumbusho  ya  SADC;  na  Tafsiri  ya  Makala  ya  Hashim  Mbita  kwa  lugha  ya  Kiswahili  pamoja  na  maandalizi  ya  makala  jongefu.  Utekelezaji  wa  maazimio  hayo  unatoa  mchango  chanya  katika  kukuza  na  kuuenzi  mchango  wa  Tanzania  katika  SADC  pamoja  na  kuhifadhi  historia  na  utamaduni  wa  Kanda  kwa  ujumla.  Mheshimiwa  Spika,  mwezi  Agosti,  2024  Wizara  iliratibu  na  kushiriki  katika  Mkutano  wa  44  wa  Kawaida  wa  Wakuu  wa  Nchi  na  Serikali  wa  SADC  uliofanyika  Harare,  Zimbabwe.  Katika  Mkutano  huo,  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  aliteuliwa  kuwa  Mwenyekiti  wa  Asasi  ya  Siasa,  Ulinzi  na  Usalama  (SADC  Organ)  kwa  kipindi  cha  kuanzia  Agosti,  2024  hadi  Agosti  2025.  Uteuzi  huo,  ni  kielelezo  cha  kuaminika  kwa  Tanzania  na  kuheshimika  kwa  mchango  wake  katika  kuimarisha  hali  ya  ulinzi  na  usalama  katika  ukanda  huu.  Mheshimiwa  Spika,  katika  kipindi  cha  Uenyekiti  wa  SADC  Organ,  Tanzania  imeongoza  kwa  mafanikio  na  kuwa  mwenyeji  wa  mikutano  mbalimbali  ya  masuala  ya  ulinzi  na  usalama  ikiwemo  Mikutano  mitano     ya  Dharura  ya  Wakuu  wa  Nchi  na  Serikali  wa  Asasi  ya  Siasa,  Ulinzi  na  Usalama  ya  SADC  iliyoitishwa  kwa  lengo  la  kujadili  hali  ya  ulinzi  na  usalama  ya  Kanda;  na  Mkutano  wa  Tatu  wa  Kamati  ya  Siasa  na  Diplomasia  ya  SADC  (Inter-State  Politics  and  Diplomacy  Committee  –  ISP    uliofanyika  mwezi  Februari  2025,  Dar  es  Salaam  na  kuhusisha  Makatibu  Wakuu  wa  Wizara  za  Mambo  ya  Nje  za  SADC.  Mheshimiwa  Spika,  pamoja  na  masuala  mengine,  Mkutano  husika  ulipokea  taarifa  ya  maendeleo  ya  usuluhishi  wa  mgogoro  wa  Lesotho  unaoongozwa  na  Rais  Mstaafu  Mheshimiwa  Dkt.  Jakaya  Mrisho  Kikwete  ambaye  ni  Mwenyekiti  wa  Jopo  la  Wazee  la  SADC.  Maazimio  yaliyoidhinishwa  na  Mikutano  husika  yameiwezesha  Kanda  kuendelea  kutumia  mifumo  yake  ya  kukuza  demokrasia  na  utawala  bora,  kudhibiti  na  kutatua  migogoro  na  hivyo  kuimarisha  mazingira  ya  kufanyika  kwa  shughuli  za  kiuchumi  baina  ya  Nchi  Wanachama  na  kuinufaisha  Tanzania.  Mheshimiwa  Spika,  vilevile,  Tanzania  imeongoza  kwa  mafanikio  Misheni  za  Uangalizi  wa  chaguzi  katika  Nchi  Wanachama  wa  SADC  zikiwemo;  Msumbiji,  Botswana,  Mauritius  na  Namibia  ambapo  misheni  hizo  ziliongozwa  na  viongozi  mashuhuri  kutoka  Tanzania  kama  ifuatavyo:  Mheshimiwa  Dkt.  Amani  Abeid  Karume,  Rais  Mstaafu  wa  Zanzibar  na  Mwenyekiti  wa  Baraza  la  Mapinduzi  aliyeongoza  misheni  ya  SADC  katika  Uchaguzi  Mkuu  wa  Msumbiji  uliofanyika  tarehe  9  Oktoba  2024;  Mheshimiwa  Mizengo  Kayanza  Peter  Pinda,  Waziri  Mkuu  Mstaafu  wa  Jamhuri  ya  Muungano  wa  Tanzania  aliyeongoza  misheni  ya  SADC  katika  Uchaguzi  Mkuu  wa  Botswana  uliofanyika  tarehe  30  Oktoba  2024;  Mheshimiwa  Jaji  Mohamed  Chande  Othman,  Jaji  Mkuu  Mstaafu  wa  Jamhuri  ya  Muungano  wa  Tanzania  aliyeongoza  misheni  ya  SADC  katika  Uchaguzi  Mkuu  wa  Mauritius  uliofanyika  tarehe  10  Novemba  2024;  na  Mheshimiwa  Anne  Semamba  Makinda,  Spika  Mstaafu  wa  Bunge  la  Jamhuri  ya  Muungano  wa  Tanzania  aliyeongoza  misheni  ya  SADC  katika  Uchaguzi  Mkuu  wa  Namibia  uliofanyika  tarehe  27  Novemba  2024.  Mheshimiwa  Spika,  chaguzi  zote  zilifanyika  kwa  amani  na  utulivu,  hii  ni  kiashiria  cha  ukomavu  wa  Kanda  katika  nyanja  ya  siasa,  ulinzi,  usalama  na  usawa  wa  kidemokrasia.  Aidha,  uangalizi  wa  uchaguzi  ndani  ya  SADC  umechangia  kuimarisha  demokrasia  na  utawala  bora  miongoni  mwa  Nchi  Wanachama  kwa  kuwa  unatoa  nafasi  kwa  nchi  kujitathmini  na  kuzingatia  misingi  ya  uchaguzi  huru  wenye  haki.  Mheshimiwa  Spika,  mwezi  Februari  2025,  Tanzania  ilishiriki  Mkutano  wa  Kwanza  wa  Pamoja  wa  Wakuu  wa  Nchi  na  Serikali  wa  SADC  na  Jumuiya  ya  Afrika  Mashariki  uliofanyika  jijini  Dar  es  Salaam  kujadili  hali  ya  ulinzi  na  usalama  Mashariki  mwa  DRC.  Wakati  wa  Mkutano  huo,  Wakuu  wa  Nchi  na  Serikali  walisisitiza  umuhimu  wa  pande  zinazohasimiana  kusitisha  mapigano  na  kusisitiza  matumizi  ya  njia  za  kidiplomasia  kutumika  katika  kutatua  mgogoro  huo,  ikiwemo  kuunganisha  na  kuimarisha  jitihada  za  pamoja  za  usuluhishi  ambapo  kupitia  Jumuiya  ya  Afrika  Mashariki  mchakato  wa  usuluhishi  (Nairobi  Process)  unaongozwa  na  Mheshimiwa  Uhuru  Kenyatta,  Rais  Mstaafu  wa  Kenya  na  mchakato  wa  Umoja  wa  Afrika  (Luanda  Process)  unaongozwa  na  Mheshimiwa  Faure  Essozimna  Gnassingbé,  Rais  wa  Jamhuri  ya  Togo.  Mheshimiwa  Spika,  vilevile  mwezi  Februari,  2025  Wizara  iliratibu  na  kushiriki  Mkutano  wa  Dharura  wa  Mawaziri  wa  Afya  na  Mawaziri  wanaoshughulikia  masuala  ya  Virusi  vya  UKIMWI  na  UKIMWI  uliofanyika  kwa  njia  ya  mtandao.  Pamoja  na  masuala  mengine,  Mkutano  ulijadili  hali  ya  mlipuko  wa  magonjwa  ya  Mpox  na  Marburg  katika  nchi  za  DRC  na  Tanzania.  Mkutano  huo  ulizipongeza  nchi  hizi  mbili  kwa  jitihada  za  kukabiliana  na  magonjwa  hayo  na  kuhimiza  Nchi  Wanachama  kubadilishana  taarifa  kuhusu  milipuko  ya  magonjwa  ili  kuzuia  maambukizi  ya  magonjwa  hayo  kusambaa  kwenye  nchi  nyingine.  Mkutano  huo  pia  uliidhinisha  Mpango  Mkakati  wa  Kukabiliana  na  Kifua  Kikuu  wa  Kanda  wa  mwaka  (2025-2030)  unaohimiza  Nchi  Wanachama  kupunguza  vifo  vitokanavyo  na  Ugonjwa  wa  Kifua  Kikuu  kwa  asilimia  90  na  kupunguza  maambukizi  mapya  kwa  asilimia  80  sambamba  na  kubuni  vyanzo  vipya  vya  mapato  ili  kuwezesha  utekelezaji  wa  Mpango  Mkakati  husika.  Mheshimiwa  Spika,  hali  kadhalika,  Tanzania  iliongoza  Mkutano  wa  Tatu  wa  Kamati  ya  Siasa  na  Diplomasia  ya  SADC  (Inter-State  Politics  and  Diplomacy  Committee  –  ISP    ngazi  ya  Makatibu  Wakuu  uliofanyika  mwezi  Februari  2025,  jijini  Dar  es  Salaam.  Mkutano  huo  ulihusisha  ushiriki  wa  Makatibu  Wakuu  wa  Wizara  za  Mambo  ya  Nje  za  nchi  za  SADC.  Pamoja  na  masuala  mengine,  Mkutano  ulijadili  hali  ya  siasa  katika  kanda,  ulipokea  taarifa  ya  chaguzi  zilizofanyika  ndani  ya  Kanda  na  ulipitia  Mpango  wa  Kuenzi  Waasisi  wa  SADC  ambao  unajumuisha  ujenzi  wa  sanamu  za  Waasisi  hao  na  ujenzi  wa  Makumbusho  ya  kanda  katika  Makao  Makuu  ya  SADC  jijini  Gaborone,  Botswana.  Jumuiya  ya  Nchi  za  Mwambao  wa  Bahari  ya  Hindi     Mheshimiwa  Spika,  mwezi  Oktoba,  2024  Wizara  kwa  kushirikiana  na  Chuo  Kikuu  cha  Mzumbe  pamoja  na  Sekretareti  ya  Jumuiya  ya  Nchi  za  Mwambao  wa  Bahari  ya  Hindi  (Indian  Ocean  Rim  Association  –  IORA)  iliratibu  na  kushiriki  katika  Warsha  ya  Kuwezesha  Jamii  za  Pwani  ya  Bahari  ya  Hindi  kutumia  Mbinu  Asili  za  Kulinda  Mfumo  wa  Ikolojia  ya  Bahari  iliyofanyika  Jijini  Dar  es  Salaam  ambapo  washiriki  walielimishwa  kuhusu  umuhimu  wa  uhifadhi  wa  mazingira  na  kuhimizwa  matumizi  sahihi  ya  fursa  za  uchumi  wa  buluu  ili  kulinda  mazingira  na  kuleta  maendeleo  endelevu  kwa  ajili  ya  vizazi  vya  sasa  na  vijavyo.  Mheshimiwa  Spika,  warsha  hiyo  ilihusisha  washiriki  mbalimbali  kutoka  Nchi  Wanachama  wa  IORA  ikiwemo  watafiti,  watunga  sera  na  watekeleza  sera  katika  masuala  ya  mazingira  na  mifumo  ya  ikolojia  ya  bahari,  pamoja  na  wawakilishi  wa  Jamii  zinazoishi  katika  mwambao  wa  bahari  ya  Hindi.  Warsha  hiyo  iliridhia  maazimio  mbalimbali  ikiwemo  kuendeleza  juhudi  za  Kikanda  za  kulinda  na  kuhifadhi  ikolojia  ya  bahari  kupitia  mafunzo  na  utekelezaji  wa  Sera  pamoja  na  kuimarisha  tafiti  zitakazowezesha  upatikanaji  wa  taarifa  sahihi  za  masuala  ya  bahari.  Jumuiya  ya  Nchi  za  Ukanda  wa  Maziwa  Makuu     Mheshimiwa  Spika,  mwezi  Aprili  2025,  Wizara  iliratibu  ushiriki  wa  ujumbe  wa  Bunge  la  Jamhuri  ya  Muungano  wa  Tanzania  katika  Mkutano  Mkuu  wa  Jukwaa  la  Wabunge  wa  Nchi  Wanachama  wa  Jumuiya  ya  Nchi  za  Ukanda  wa  Maziwa  Makuu  (FP-ICGLR)  uliofanyika  Luanda,  Angola.  Pamoja  na  masuala  mengine,  Mkutano  huo  ulijadili  hali  ya  amani  na  usalama  kwenye  eneo  la  Maziwa  Makuu  na  kufanya  Uchaguzi  wa  Katibu  Mkuu  mpya  wa  Jukwaa  hilo.  Mheshimiwa  Spika,  naomba  nitumie  fursa  hii  kumpongeza  Mtanzania  Dkt.  Deo  Osmund  Mwapinga  kwa  kupitishwa  kwa  kauli  moja  na  Maspika  wa  Mabunge  ya  Nchi  Wanachama,  kuwa  Katibu  Mkuu  mpya  wa  Jukwaa  la  Wabunge  wa  Nchi  Wanachama  wa  Jumuiya  ya  Nchi  za  Ukanda  wa  Maziwa  Makuu  (FP-ICGLR)  kwa  mwaka  2025  hadi  2028.  Nafasi  hiyo  ilikuwa  inawaniwa  na  nchi  tatu  wanachama  ikiwa  ni  pamoja  na  Tanzania,  Burundi  na  Kenya.  Aidha,  uteuzi  wa  Tanzania  katika  kuongoza  nafasi  hii  inadhihirisha  kuendelea  kuimarika  kwa  diplomasia  ya  Tanzania  kikanda  na  kimataifa  na  kuaminiwa  katika  kuongoza  agenda  za  ICGLR.  Eneo  Huru  la  Biashara  la  Bara  la  Afrika  Mheshimiwa  Spika,  mwezi  Oktoba  2024,  Wizara  iliratibu  na  kufanikisha  ushiriki  wa  wajasiriamali  zaidi  ya  20  kutoka  Tanzania  Bara  na  Zanzibar  katika  Kongamano  la  Pili  la  biashara  la  AfCFTA  (Biashara  Afrika  Forum  2024)  lililofanyika  jijini  Kigali,  Rwanda.  Kongamano  hilo  lilihudhuriwa  na  washiriki  takribani  1400,  likijumuisha  viongozi  wa  Serikali,  Mashirika  na  Taasisi  za  Kikanda  na  Kimataifa,  Mashirika  na  Taasisi  za  Kifedha,  Wakurugenzi  wa  Kampuni  makubwa  Afrika  na  Dunia,  Wafanyabiashara  na  Wajasiriamali  wakubwa,  wa  kati  na  wadogo  kutoka  nchi  wanachama  wa  AfCFTA.  Kongamano  hili  lilitoa  fursa  kwa  wafanyabiashara  wakubwa  na  wajasiriamali  kuonesha  bidhaa  wanazozalisha,  kujadili  changamoto  za  kisera  na  namna  ya  kuzitatua  ili  kuchochea  biashara  na  uwekezaji  ndani  ya  AfCFTA.  Mheshimiwa  Spika,  kupitia  kongamano  hilo,  washiriki  walipata  fursa  ya  kubadilishana  uzoefu  na  kujenga  mtandao  baina  yao  ili  kuwezesha  nchi  za  Afrika  kutumia  ipasavyo  fursa  za  AfCFTA  katika  kupanua  na  kukuza  biashara.  Ushiriki  wa  watanzania  ulikuwa  na  mvuto  wa  pekee  kwa  washiriki  kutokana  na  ubora  na  ubunifu  mkubwa  wa  bidhaa  za  maonesho  zilizowasilishwa  na  wajasiriamali.  Miongoni  mwa  bidhaa  za  Tanzania  zilizopendwa  zaidi  ni  nguo  za  batiki,  viungo,  bidhaa  za  katani  kama  urembo  wa  ndani,  pochi  na  vikapu;  pamoja  na  bidhaa  zinazotengenezwa  na  mwani  kutoka  Zanzibar  kama  vile  mafuta  na  sabuni.  Hali  hii  ilichangia  bidhaa  zote  za  Tanzania  zilizopelekwa  kwa  ajili  ya  maonesho  kupata  wanunuzi  na  pia  wajasiriamali  kupata  uzoefu,  kujenga  mtandao  na  uthubutu  na  kuamsha  hamasa  kwa  wajasiriamali  kufanya  biashara  kimataifa.  Ushirikiano  wa  Kimataifa  Mheshimiwa  Spika,  mwezi  Septemba  2024,  Wizara  iliratibu  ushiriki  wa  Tanzania  katika  Mkutano  wa  79  wa  Baraza  Kuu  la  Umoja  wa  Mataifa  uliofanyika  New  York  nchini  Marekani.  Katika  Mkutano  huo,  Tanzania  iliainisha  msimamo  wake  katika  masuala  mbalimbali  yanayohusu  siasa,  ulinzi  na  usalama;  mazingira  na  mabadiliko  ya  tabianchi;  magonjwa  ya  mlipuko;  na  migogoro  na  athari  zake.  Ushiriki  wa  Tanzania  katika  chombo  hiki  kikuu  cha  maamuzi  kimataifa  ni  kielelezo  cha  utayari  wa  nchi  yetu  kushirikiana  na  mataifa  mengine  katika  kutafuta  suluhu  ya  changamoto  zinazoikabili  dunia  zikiwemo  za  kisiasa,  kiuchumi  na  kijamii.  Mheshimiwa  Spika,  mwezi  Septemba  2024,  Wizara  iliratibu  ushiriki  wa  Tanzania  kwenye  Mkutano  wa  Kwanza  wa  Kimataifa  wa  Haidrojeni  Afrika  uliofanyika  Windhoek,  Namibia.  Mkutano  huo  ulikuwa  na  kaulimbiu  isemayo:  "Kutoka  Malengo  hadi  Vitendo:  Kuchochea  Mapinduzi  ya  Kijani  ya  Viwanda  Afrika".  Mkutano  huo  umechangia  juhudi  za  Afrika  katika  kutafuta  suluhisho  la  changamoto  zinazoambatana  na  uzalishaji  wa  Nishati  ya  haidrojeni  kama  vile  gharama  za  teknolojia,  maendeleo  ya  miundombinu,  soko,  ufadhili,  usambazaji,  masuala  ya  sera  na  ukosefu  wa  kanuni  na  viwango  vya  kimataifa.  Nishati  inayotengenezwa  kwa  teknolojia  hii  inaitwa  ya  kijani  kwa  sababu  ni  rafiki  kwa  mazingira,  kwani  uzalishaji  wake  ni  kupitia  mchakato  wa  kikemia  wa  kutenganisha  hydrogen  na  oxygen  kutoka  kwenye  maji,  mchakato  ambao  hauzalishi  hewa  ukaa  kabisa.  Kwa  muktadha  huo,  ushiriki  wa  Jamhuri  ya  Muungano  wa  Tanzania  katika  mkutano  huo  umesaidia  kujifunza  na  kutufahamisha  zaidi  kuhusu  fursa  zilizopo  katika  nishati  hiyo  ya  haidrojeni,  na  kuonesha  jinsi  nishati  hii  rafiki  kwa  mazingira  inavyoweza  kuharakisha  mapinduzi  ya  viwanda  barani  Afrika.  Mheshimiwa  Spika,  mwezi  Septemba  2024,  Wizara  iliratibu  na  kushiriki  katika  Mkutano  Mkuu  wa  68  wa  Shirika  la  Kimataifa  la  Nguvu  za  Atomu     uliofanyika  Vienna,  Austria.  Katika  Mkutano  huo  Tanzania  ilitoa  tamko  na  kubainisha  dhamira  ya  nchi  yetu  ya  kutumia  sayansi  ya  nyuklia  salama  kwa  manufaa  ya  maendeleo  endelevu  na  kujenga  mustakabali  bora  kwa  vizazi  vijavyo.  Aidha,  Tanzania  ilithibitisha  kuunga  mkono  mipango  ya  kimataifa  inayoratibiwa  na  IAEA  kwa  ajili  ya  matumizi  ya  nyuklia  kwa  amani.  Mheshimiwa  Spika,  mwezi  Oktoba  2024,  Wizara  iliratibu  ushiriki  wa  Tanzania  katika  Mkutano  wa  Majadiliano  ya  Norman  E.  Borlaug  (Borlaug  Dialogue),  uliofanyika  Iowa,  Marekani  kwa  lengo  la  kujadili  tatizo  la  njaa  duniani  na  mikakati  ya  kukabiliana  na  tatizo  hilo.  Borlaug  Dialogue  ni  tukio  mashuhuri  la  kimataifa  linaloambatana  na  utoaji  wa  Tuzo  ya  Chakula  Duniani  kwa  viongozi  wa  kitaifa,  wanaharakati  na  wadau  wengine  wa  masuala  ya  chakula  kwa  lengo  la  kutambua  mchango  wao  katika  kuinua  uzalishaji  wa  mazao  na  usalama  wa  chakula.  Ujumbe  wa  Tanzania  katika  majadiliano  hayo  uliongozwa  na  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania.  Mheshimiwa  Rais  alieleza  juhudi  zilizofanywa  na  Serikali  ya  Tanzania  katika  kuongeza  uzalishaji  kwenye  kilimo,  ambao  umesababisha  kuwa  na  uhakika  wa  chakula  nchini  Tanzania  na  kwa  sasa  Tanzania  inajitosheleza  kwa  chakula  na  ina  ziada  ya  kuuza  chakula  nje  ya  nchi.  Mheshimiwa  Spika,  mwezi  Oktoba  2024,  Wizara  iliratibu  na  kushiriki  katika  Mkutano  wa  27  wa  Wakuu  wa  Nchi  na  Serikali  wa  Jumuiya  ya  Madola,  uliofanyika  Jijini  Apia  nchini  Samoa.  Ujumbe  wa  Tanzania  uliongozwa  na  Mheshimiwa  Balozi  Mahmoud  Thabit  Kombo  (Mb.),  Waziri  wa  Mambo  ya  Nje  na  Ushirikiano  wa  Afrika  Mashariki.  Kupitia  Mkutano  huo,  Tanzania  ilisisitiza  umuhimu  wa  kudumisha  ushirikiano  miongoni  mwa  Nchi  Wanachama  katika  nyanja  mbalimbali  za  maendeleo  ili  kujenga  uwezo  wa  wataalamu  wa  Tanzania  katika  eneo  la  biashara  ya  hewa  ukaa  Vilevile,  Mkutano  huo  ulimchagua  Mhe.  Shirley  Ayorkor  Botchwey,  aliyekuwa  Waziri  wa  Mambo  ya  Nje  wa  Ghana  kuwa  Katibu  Mkuu  wa  Jumuiya  hiyo,  akichukua  nafasi  ya  Mhe.  Patricia  Scotland  kutoka  Jamhuri  ya  Dominika  aliyemaliza  muhula  wa  pili  wa  kuhudumu  kwenye  nafasi  hiyo.  Pembezoni  mwa  mkutano  huo,  Tanzania  ilifanya  majadiliano  ya  uwili  na  Uingereza  kuhusu  msaada  wa  kifedha  na  kiufundi  chini  ya  Jumuiya  ya  Madola  kwa  ajili  ya  kutekeleza  ajenda  ya  nishati  safi  ya  kupikia  hususan  kwa  akina  mama  wa  vijijini.  Mheshimiwa  Spika,  kupitia  Mkutano  huo,  Wizara  imefanikisha  kuanzishwa  kwa  Mpango  wa  Ufadhili  wa  Masomo  wa  Mwalimu  Nyerere  ujulikanao  kama  “Commonwealth  Julius  Kambarage  Nyerere  Scholarship  Programme”  utakaosaidia  kufadhili  wanafunzi  kutoka  nchi  za  Afrika  na  Karibe  kuendelea  na  masomo  ya  ngazi  ya  Shahada  ya  Uzamili  ili  kupata  elimu  na  stadi  zitakazowawezesha  kujiajiri.  Ufadhili  huu  utaendeleza  alama  ya  Rais  wa  Kwanza  wa  Jamhuri  ya  Muungano  wa  Tanzania,  Hayati  Mwalimu  Julius  Kambarage  Nyerere.  Mheshimiwa  Spika,  mwezi  Oktoba  2024,  Wizara  iliratibu  na  kushiriki  katika  Mkutano  wa  11  wa  Taasisi  ya  Afrika-Asia  Luminary  Merck  Foundation  uliofanyika  Jijini  Dar  es  Salaam,  ambapo  mgeni  rasmi  alikuwa  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania.  Mkutano  huo  ulishirikisha  Wake  wa  Marais  kutoka  nchi  25  za  Afrika,  Mawaziri,  watafiti  na  watalaamu  wengine  wa  sekta  ya  afya  na  kujadili  changamoto  za  afya  zinazolikabili  Bara  la  Afrika,  hususan  wanawake  na  watoto.  Vilevile,  mkutano  ulipongeza  jitihada  zilizofanywa  na  Serikali  ya  Awamu  ya  Sita  katika  kuboresha  sekta  ya  afya  na  kwa  kipekee  huduma  ya  afya  ya  mama  na  mtoto  nchini.  Mkutano  huo  ulipendekeza  kutolewa  kwa  elimu  juu  ya  masuala  ya  Afya  kwa  wanawake  na  watoto  kuanzia  ngazi  ya  shule  hadi  kwa  watu  wazima  ili  kuongeza  uelewa  wao  na  kufahamu  namna  za  kujikinga  na  changamoto  mbalimbali  za  kiafya.  Mheshimiwa  Spika,  mwezi  Novemba  2024,  Wizara  iliratibu  ushiriki  wa  Tanzania  katika  Mkutano  wa  wakuu  wa  nchi  zenye  uchumi  mkubwa  zaidi  duniani  (Group  of  20  –  G20)  uliofanyika  Rio  de  Janeiro,  Brazil.  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  alikuwa  mgeni  mwalikwa  kwenye  Mkutano  huo,  ambapo  alitumia  nafasi  hiyo  kuzungumza  na  viongozi  wa  mataifa  hayo  na  kuainisha  vipaumbele  vya  Tanzania  katika  mapambano  dhidi  ya  njaa  na  umaskini;  matumizi  ya  nishati  endelevu  na  uhifadhi  wa  mazingira  na  kukabiliana  na  mabadiliko  ya  tabianchi.  Katika  eneo  la  nishati  endelevu,  Mheshimiwa  Rais  aliwasilisha  ombi  la  kuungwa  mkono  kwa  mpango  wa  nishati  safi  ya  kupikia  kwa  akina  mama  barani  Afrika,  ambao  unalenga  kukusanya  rasilimali  fedha  na  utaalam  katika  kuongeza  matumizi  ya  nishati  hiyo  ili  kulinda  mazingira,  kuwezesha  wanawake  kiuchumi  na  kulinda  afya  ya  maelfu  ya  kina  mama,  hususan  waliopo  vijijini.  Mheshimiwa  Spika,  mwezi  Novemba  2024,  Wizara  iliratibu  ushiriki  wa  Tanzania  katika  Mkutano  wa  29  wa  Nchi  Wanachama  wa  Mkataba  wa  Umoja  wa  Mataifa  kuhusu  Mabadiliko  ya  Tabianchi  (COP  29)  uliofanyika  Baku,  Azerbaijan.  Miongoni  mwa  mafanikio  ya  Mkutano  huo  ni  kutolewa  kwa  ahadi  ya  Dola  za  Marekani  bilioni  300  kwa  mwaka  kwa  ajili  ya  kuziwezesha  nchi  zinazoendelea  kiuchumi  kukabiliana  na  mabadiliko  ya  tabianchi.  Fedha  hizo  zitatolewa  katika  kipindi  cha  miaka  kumi  kuanzia  2025  hadi  2035.  Mheshimiwa  Spika,  katika  mkutano  huo,  Tanzania  iliainisha  hatua  inazochukua  katika  kuhifadhi  mazingira  na  kukabiliana  na  athari  za  mabadiliko  ya  tabianchi  ambazo  zinasababisha  hasara  kati  ya  asilimia  2  hadi  3  ya  pato  la  Taifa  kila  mwaka.  Tanzania  ilitoa  rai  kwa  Jumuiya  ya  Kimataifa  kusaidia  juhudi  za  Serikali  katika  kukabiliana  na  athari  za  mabadiliko  ya  tabianchi  ambazo  zinakadiriwa  kugharimu  Dola  za  Marekani  bilioni     kufikia  mwaka  2030.  Vilevile,  nchi  yetu  ilisisitiza  umuhimu  wa  Nchi  Wanachama  kuunga  mkono  mpango  wa  nishati  safi  ya  kupikia,  hususan  kwa  akina  mama  barani  Afrika  kama  hatua  muhimu  ya  kukabiliana  na  athari  za  mabadiliko  ya  tabianchi.  Mheshimiwa  Spika,  mwezi  Januari,  2025  Wizara  iliratibu  Mkutano  wa  Wakuu  wa  Nchi  wa  Afrika  kuhusu  Nishati  (Mission  300  Africa  Energy  Summit)  uliofanyika  jijini  Dar  es  Salaam.  Mkutano  huo  uliwaleta  pamoja  wadau  wa  sekta  ya  nishati  kutoka  ndani  na  nje  ya  nchi  kwa  lengo  la  kujadili  fursa,  changamoto,  na  mustakabali  wa  maendeleo  ya  nishati  endelevu  barani  Afrika.  Katika  mkutano  huo,  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  alieleza  dhamira  ya  Tanzania  katika  kukuza  matumizi  ya  nishati  safi  na  endelevu,  hasa  kwa  ajili  ya  kaya,  viwanda  na  sekta  za  uzalishaji.  Aidha,  Mkutano  huu  ulikuwa  wa  mafanikio  ambapo  Wakuu  wa  Nchi  za  Afrika  22  walishiriki  pamoja  na  Wakuu  mbalimbali  wa  Mashirika  ya  Kimataifa.  Malengo  ya  Mkutano  huu  yalifanikishwa  kwa  Kuunda  Mipango  ya  Kitaifa  ya  Nishati  (National  Energy  Compacts)  ili  kuimarisha  upatikanaji  wa  umeme;  Kuvuta  uwekezaji  wa  kifedha  kutoka  kwa  sekta  binafsi  na  ya  umma  na  Kuimarisha  ushirikiano  wa  kimataifa  kwa  ajili  ya  maendeleo  endelevu  ya  nishati.  Mheshimiwa  Spika,  vilevile,  katika  Mkutano  huo  Mheshimiwa  Rais  alisisitiza  umuhimu  wa  uwekezaji  katika  nishati  jadidifu  kama  vile  nishati  ya  jua,  upepo,  maji  na  gesi  asilia  ili  kuhakikisha  upatikanaji  wa  nishati  ya  uhakika  kwa  maendeleo  ya  Taifa.  Sanjari  na  hilo,  Mkutano  wa  38  wa  Wakuu  wa  Nchi  na  Serikali  wa  Umoja  wa  Afrika  uliofanyika  mwezi  Februari  2025  uliridhia  na  kupitisha  Azimio  la  Dar  es  Salaam  la  Mkutano  huo  na  kutambua  mchango  wa  Mheshimiwa  Rais  Dkt.  Samia  Suluhu  Hassan  katika  kuchagiza  ajenda  ya  nishati  hususan  nishati  safi  ya  kupikia  barani  Afrika.  Azimio  la  Dar  es  Salaam,  linalenga  kuwapa  umeme  watu  milioni  300  kufikia  2030  na  uboreshaji  wa  miundombinu  ya  umeme,  kukuza  nishati  mbadala,  na  kuvuta  uwekezaji  wa  sekta  binafsi.  Watanzania  kwenye  nafasi  za  Kikanda  na  Kimataifa  Mheshimiwa  Spika,  kama  ilivyo  ada,  Watanzania  wameendelea  kuheshimika  na  kuaminika  kwenye  duru  za  kimataifa.  Mathalan,  katika  kipindi  cha  kwanza  cha  Serikali  ya  Awamu  ya  Sita  tumeshuhudia  Mheshimiwa  Jakaya  Mrisho  Kikwete,  Rais  Mstaafu  wa  Serikali  ya  Awamu  ya  Nne  wa  Jamhuri  ya  Muungano  wa  Tanzania  aliteuliwa  kuwa  Mwenyekiti  wa  Global  Partnership  for  Education  na  Mwenyekiti  la  Baraza  la  Wazee  la  Jumuiya  ya  Maendeleo  Kusini  mwa  Afrika.  Aidha,  Balozi  Liberata  Mulamula  aliteuliwa  kuwa  Mjumbe  Maalum  wa  Umoja  wa  Afrika  wa  Wanawake  kwenye  masuala  ya  amani  na  usalama.  Mheshimiwa  Spika,  katika  Mkutano  wa  Kumi  na  Tisa     wa  Bunge  hili  uliofanyika  tarehe  29  Aprili,  2025  pamoja  na  masuala  mengine  ulimpongeza  Dkt.  Deo  Mwapinga  kwa  kuchaguliwa  kuwa  Katibu  wa  Jukwaa  la  Mabunge  wa  Nchi  Wanachama  wa  Maziwa  Makuu.  Aidha,  kupitia  Mkutano  huo,  uliielekeza  Wizara  ninayoiongoza  kuwa,  wakati  wa  uwasilishaji  wa  hotuba  ya  bajeti  nilitaarifu  Bunge  kuhusu  Watanzania  ambao  wameajiriwa  katika  Jumuiya  za  Kikanda  na  Kimataifa.  Mheshimiwa  Spika,  vilevile,  mwezi  Mei  2025  Wizara  iliratibu  na  kufanikisha  ushindi  wa  kishindo  wa  Profesa  Mohamed  Yakub  Janabi,  Mkurugenzi  Mtendaji  wa  Hospitali  ya  Taifa  ya  Muhimbili  na  Mshauri  wa  Rais  katika  masuala  ya  afya  na  lishe,  kuwa  Mkurugenzi  Mteule  wa  Shirika  la  Afya  Duniani     Kanda  ya  Afrika.  Ushindi  huu  ni  udhihirisho  wa  nguvu  ya  ushawishi  wa  nchi  yetu  katika  uga  wa  Kikanda  na  Kimataifa  na  unawakilisha  matumaini  mapya  katika  kukabiliana  na  changamoto  sugu  za  sekta  ya  afya  barani  Afrika.  Mheshimiwa  Spika,  ninayo  furaha  kulijulisha  Bunge  lako  Tukufu  kuwa,  hadi  kufikia  mwezi  Mei  2025,  Watanzania  349  wamepata  nafasi  za  kuhudumu  katika  nafasi  mbalimbali  za  ajira  katika  Jumuiya  za  Kikanda  na  Kimataifa.  Kati  ya  hao,  197  wanahudumu  katika  Umoja  wa  Mataifa   ;  61  wanahudumu  katika  Umoja  wa  Afrika   ,  62  katika  Jumuiya  ya  Afrika  Mashariki   ,  22  katika  Jumuiya  ya  Maendeleo  Kusini  mwa  Afrika   ,  mmoja     katika  Jumuiya  ya  Nchi  zinazopakana  na  Bahari  ya  Hindi     na  Watano     wanahudumu  katika  Jumuiya  ya  Nchi  za  Ukanda  wa  Maziwa  Makuu  Mheshimiwa  Spika,  katika  nafasi  hizo  kwa  ujumla  wake  Watanzania  sita     wanahudumu  katika  kada  ya  uongozi,  139  katika  kada  ya  utaalamu  na  189  katika  kada  nyingine.  Aidha,  kati  yao  224  ni  Wanaume  na  125  ni  wanawake.  Mheshimiwa  Spika,  kupatikana  kwa  fursa  hizo  za  ajira  kumetokana  na  kuimarika  kwa  diplomasia  ya  Tanzania  Kikanda  na  Kimataifa  kupitia  jitihada  za  Serikali  ya  Awamu  ya  Sita  inayoongozwa  na  Mwanadiplomasia  Nambari  moja,  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania.  Fursa  hizo  zimeendelea  kuiletea  nchi  yetu  heshima  na  maendeleo  katika  nyanja  za  kiuchumi,  kisiasa  na  kijamii.  Utekelezaji  wa  Diplomasia  ya  Uchumi  Mheshimiwa  Spika,  mwezi  Septemba,  2024  Wizara  iliratibu  na  kushiriki  katika  Jukwaa  la  Biashara  na  Uwekezaji  kati  ya  Tanzania  na  Marekani  lililofanyika  jijini  New  York,  Marekani.  Jukwaa  hilo  lililenga  kuimarisha  uhusiano  wa  biashara  na  uwekezaji  kati  ya  Tanzania  na  Marekani  ambapo  pamoja  na  masuala  mengine,  ulisainiwa  mkataba  wa  mkopo  wenye  thamani  ya  Dola  za  Marekani  milioni  320  baina  ya  Benki  ya  Citigroup,  Shirika  la  Maendeleo  ya  Fedha  la  Marekani     na  Benki  ya  CRDB.  Fedha  hizo  zitaelekezwa  katika  kutoa  mikopo  ya  kuendeleza  biashara  ndogo  na  za  kati  hapa  nchini  hususan  zinazomilikiwa  na  kuongozwa  na  wanawake.  Mheshimiwa  Spika,  mwezi  Septemba  2024,  Wizara  iliratibu  na  kushiriki  katika  Kongamano  la  Biashara  na  Uwekezaji  baina  ya  Tanzania  na  Oman  lililofanyika  jijini  Muscat,  Oman.  Kongamano  hilo  lilihudhuriwa  na  washiriki  wapatao  400  kutoka  sekta  za  umma  na  binfasi  za  nchi  hizi  mbili.  Katika  kongamano  hilo  washiriki  walijadili  fursa  za  kukuza  ushirikiano  katika  sekta  za  utalii,  madini,  anga,  kilimo,  ujenzi,  huduma  za  afya  na  madawa,  ngozi,  makazi,  usalama  wa  chakula,  TEHAMA,  biashara  na  uwekezaji  kwenye  sekta  hizo.  Aidha,  wakati  wa  kongamano  hilo  jumla  ya  hati  tano     za  makubaliano  baina  ya  kampuni  binafsi  za  Tanzania  na  Oman  zilisainiwa.  Mheshimiwa  Spika,  mwezi  Septemba  2024,  Wizara  iliratibu  ziara  ya  ujumbe  kutoka  Benki  ya  Ushirikiano  wa  Kimataifa  ya  Japan  uliotembelea  hapa  nchini  na  kukutana  na  taasisi  zinazosimamia  masuala  ya  fedha,  biashara,  takwimu,  mipango  na  uwekezaji.  Ujumbe  wa  benki  hiyo  ulilenga  kutathmini  hali  ya  biashara,  uwekezaji  na  uchumi  wa  Tanzania  ili  kufanya  uamuzi  wa  kuongeza  kiwango  cha  ukomo  wa  ufadhili  kwa  kampuni  za  Japan  zinaowekeza  au  kununua  bidhaa  za  Tanzania.  Hatua  hiyo  itaendelea  kuvutia  Kampuni  hayo  kuwekeza  na  kufanya  biashara  nchini  kutokana  na  kuwa  na  uhakika  wa  mitaji.  Tayari  benki  hiyo  kupitia  Shirika  la  Maendeleo  la  Japan  nchini  imetoa  kiasi  cha  Dola  za  Marekani  Milioni  150  mwezi  Januari  2025  katika  Benki  ya  Maendeleo  ya  Kilimo  Tanzania  kwa  ajili  ya  kutoa  mikopo  ya  muda  wa  kati  na  mrefu  kwa  wakulima  nchini.  Mheshimiwa  Spika,  mwezi  Oktoba  2024,  Wizara  kwa  kushirikiana  na  Ofisi  ya  Rais,  Mipango  na  Uwekezaji  iliratibu  na  kushiriki  Mkutano  wa  Kwanza  wa  Tume  ya  Pamoja  ya  Ushirikiano  wa  Uchumi  na  Biashara  kati  ya  Tanzania  na  Urusi  uliofanyika  jijini  Dar  es  Salaam.  Kupitia  mkutano  huo,  pande  mbili  zilisaini  Hati  ya  makubaliano  ya  ushirikiano  katika  maeneo  kumi  yanayolenga  kukuza  uhusiano  wa  kibiashara  kati  ya  nchi  hizi  mbili.  Mheshimiwa  Spika,  mwezi  Oktoba  2024,  Wizara  iliratibu  na  kushiriki  katika  Kongamano  la  Biashara  na  Uwekezaji  kati  ya  Tanzania  na  Iran  lililofanyika  jijini  Dar  es  Salaam.  Kongamano  hilo  lililenga  kufungua  milango  ya  biashara  baina  ya  nchi  hizi  mbili  ambapo  liliwakutanisha  wafanyabiashara  takriban  50  kutoka  Iran  na  wafanyabiashara  zaidi  ya  100  kutoka  Tanzania  wanaojihusisha  na  sekta  za  mafuta  na  gesi,  madini,  utalii,  mifugo  na  uvuvi,  afya  na  uchukuzi.  Kupitia  Kongamano  hilo  hati  mbili  za  makubaliano  zilisainiwa  kati  ya  kampuni  binafsi,  ambazo  utekelezaji  wake  unatarajiwa  kukuza  uhusiano  wa  kibiashara  kati  ya  Tanzania  na  Iran.  Mheshimiwa  Spika,  mwezi  Oktoba  2024,  Wizara  iliratibu  Kongamano  la  Miundombinu  kati  ya  Tanzania  na  Japan  lililofanyika  jijini  Dar  es  Salaam  na  kuhudhuriwa  na  washiriki  wapatao  60  kutoka  Japan  na  200  kutoka  Tanzania.  Kongamano  hilo  liliwezesha  kampuni  za  pande  mbili  kujadili  fursa  za  ushirikiano  katika  sekta  ya  miundombinu.  Hatua  hiyo  itawezesha  upatikanaji  wa  vifaa  vya  kisasa  na  bora  kutoka  Japan  kwa  gharama  nafuu  ili  kuimarisha  utekelezaji  wa  miradi  ya  miundombinu  nchini.  Matokeo  ya  kongamano  hilo  ni  pamoja  na  kampuni  ya  Sakai  na  Wakala  wa  Barabara  Zanzibar     kuendelea  na  mazungumzo  ya  kuanzisha  ushirikiano  katika  masuala  ya  miundombinu  kwa  ajili  ya  kusainiwa  wakati  wa  Maonesho  ya  Dunia  (EXPO  2025).  Mheshimiwa  Spika,  mwezi  Novemba  2024,  Wizara  kwa  kushirikiana  na  Kituo  cha  Uwekezaji  Tanzania     na  Mamlaka  ya  Kukuza  Uwekezaji  Zanzibar     iliratibu  na  kushiriki  katika  Kongamano  la  Biashara  na  Uwekezaji  kati  ya  Tanzania  na  Ubelgiji  lililofanyika  Dar  es  Salaam  na  Zanzibar.  Kongamano  hilo  lilishirikisha  kampuni  28  kutoka  Ubelgiji,  washiriki  400  kutoka  jijini  Dar  es  Salaam  na  washiriki  100  kutoka  Zanzibar  wanaojihusisha  na  sekta  ya  uchukuzi  katika  reli  na  bandari;  nishati;  miundombinu;  maji;  afya,  dawa  za  binadamu  na  vifaa  tiba;  utalii;  na  kilimo.  Pamoja  na  kongamano  hilo,  washiriki  kutoka  Ubelgiji  waliweza  kutembelea  taasisi  na  miradi  ya  kimkakati  ikiwemo  bandari  mpya  ya  Mangapwani,  Zanzibar  na  eneo  maalum  la  uwekezaji  Bagamoyo.  Kongamano  hilo  limeimarisha  uhusiano  wa  kibiashara  na  uwekezaji  kati  ya  Tanzania  na  Ubelgiji  na  kutoa  fursa  za  masoko  kwa  bidhaa  za  Tanzania.  Kongamano  hili  ni  matokeo  ya  ziara  ya  Rais  wa  Jamhuri  ya  Muungano  wa  Tanzania  nchini  Ubelgiji  alipokutana  na  wanachama  wa  jumuiya  za  wafanyabiashara  ambao  walikubali  kuja  kutafuta  fursa  za  uwekezaji  nchini  Tanzania.  Mheshimiwa  Spika,  mwezi  Desemba  2024,  Wizara  iliratibu  ushiriki  wa  Tanzania  katika  Mkutano  wa  Ngazi  ya  Juu  uliofanyika  Luanda,  Angola  kwa  lengo  la  kujadili  utekelezaji  wa  Mradi  wa  Uendelezaji  wa  Ushoroba  wa  Lobito  unaoanzia  nchini  Angola  hadi  Jamhuri  ya  Kidemokrasia  ya  Kongo  Ujumbe  wa  Tanzania  uliongozwa  na  Mheshimiwa  Dkt.  Philip  Isdor  Mpango,  Makamu  wa  Rais  wa  Jamhuri  ya  Muungano  wa  Tanzania  aliyemwakilisha  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania.  Nchi  yetu  ilishiriki  kama  nchi  mwalikwa  kutokana  na  umuhimu  wake  wa  kijiografia  katika  kufanikisha  malengo  ya  kibiashara  na  maendeleo  ya  kiuchumi  katika  ushoroba  huo.  Mradi  wa  uendelezaji  wa  Ushoroba  wa  Lobito  ni  sehemu  ya  Programu  ya  Uwekezaji  na  Uendelezaji  wa  miradi  ya  Miundombinu  kwa  Ubia  Duniani  iliyoanzishwa  mwaka  2022  na  nchi  saba  tajiri  duniani     zikiongozwa  na  Marekani.  Programu  hiyo  inakusudia  kukusanya  takriban  Dola  za  Marekani  bilioni  600  ifikapo  mwaka  2027  kwa  ajili  ya  uwekezaji  kwenye  miradi  ya  reli,  bandari,  miundombinu  ya  kidijitali,  biashara  na  nishati  safi.  Mheshimiwa  Spika,  mwezi  Desemba  2024,  Wizara  iliratibu  na  kushiriki  katika  Kongamano  la  Biashara  na  Uwekezaji  kati  ya  Tanzania  na  Saudi  Arabia  lililofanyika  jijini  Riyadh,  Saudi  Arabia.  Kongamano  hilo  lililenga  kufungua  milango  ya  kibiashara  kati  ya  pande  hizo  mbili  ambapo  lilishirikisha  wafanyabiashara  zaidi  ya  70  kutoka  Tanzania  wanaojishughulisha  na  sekta  za  mafuta  na  gesi,  madini,  utalii,  mifugo,  uvuvi,  afya  na  uchukuzi.  Kongamano  hilo  lilifanikisha  ziara  ya  ujumbe  wa  wafanyabiashara  30  kutoka  Chemba  ya  Biashara  ya  Saudi  Arabia  uliotembelea  nchini  mwezi  Februari  2025,  kwa  lengo  la  kujionea  fursa  za  uwekezaji  na  biashara.  Katika  ziara  hiyo,  Chemba  ya  Biashara  ya  Saudi  Arabia  na  Chama  cha  Wafanyabiashara,  Wenye  Viwanda  na  Kilimo  Tanzania     zilisaini  Hati  ya  Makubaliano  ya  ushirikiano  katika  kukuza  biashara.  Vilevile,  Kampuni  ya  Kemya  Yanbu  For  Industry   ya Saudi Arabia na kampuni ya NRM Agro Limited ya Tanzania zilisaini Hati ya Makubaliano ya ushirikiano katika biashara ya mazao ya kilimo. Utekelezaji wa makubaliano hayo, utafungua masoko ya bidhaa za Tanzania nchini Saudi Arabia.    Mheshimiwa Spika, mwezi Desemba 2024, Wizara iliratibu na kushiriki katika Jukwaa la Biashara na Uwekezaji kati ya Tanzania na Umoja wa Falme za Kiarabu   lililofanyika jijini Dar es Salaam. Kongamano hilo lilishirikisha kampuni zaidi ya 32 kutoka Dubai,  UAE na wadau takriban 200 wa sekta za mafuta na gesi, madini, utalii, mifugo na uvuvi, afya na uchukuzi kutoka Tanzania. Aidha, katika Kongamano hilo TCCIA na Chemba ya Biashara ya Dubai zilisaini Hati ya Makubaliano ya ushirikiano ambayo itaweka msingi wa ushirikiano wa kimkakati kati ya pande hizi mbili na kuchochea ukuaji wa biashara kati ya Tanzania na UAE. Vilevile,  napenda kulifahamisha Bunge lako Tukufu kuwa hadi kufikia mwezi Septemba 2024 zaidi ya kampuni 274 ya Kitanzania ni wanachama hai wa chemba ya biashara ya Dubai.     Mheshimiwa Spika, mwezi Januari 2025, Wizara iliratibu na kufanikisha ziara ya kampuni 30 za Tanzania kutembelea  nchi ya Misri kwa madhumuni ya kutangaza fursa za biashara na uwekezaji zinazopatikana Tanzania. Aidha, wakati wa ziara hiyo, wafanyabiashara na wawekezaji takriban 100 kutoka Tanzania na Misri walikutana na kubadilishana uzoefu kuhusu fursa za biashara na uwekezaji katika sekta za kilimo, biashara, nishati, utalii na ujenzi wa milki.     Mheshimiwa Spika, mwezi Februari 2025, Wizara iliratibu na kushiriki katika Kongamano la nne la Biashara na Uwekezaji kati ya Tanzania na Italia lililofanyika Dar es Salaam. Kongamano hilo lilijumuisha kampuni na taasisi 45 kutoka Italia, kampuni na taasisi 420 kutoka Dar es Salaam na kampuni na taasisi 90 kutoka Zanzibar zinazojishughulisha na kilimo, uchumi wa buluu na afya. Kufanyika kwa kongamano hilo ni chachu ya kuongeza biashara na uwekezaji kati ya Tanzania na Italia. Aidha, kupitia Kongamano hilo Hati ya Makubaliano baina ya Chuo Kikuu cha Sapienza na Chuo Kikuu cha Muhimbili ilisainiwa.    Mheshimiwa Spika, mwezi Februari 2025, Wizara kwa kushirikiana na Soko la Hisa la London, Wizara ya Biashara ya Uingereza, Benki ya CRDB na taasisi ya Tanzania Start-Up Association   iliandaa jukwaa la majadiliano kuhusu fursa za upatikanaji wa mitaji kupitia Soko la Hisa la London. Jukwaa hilo lilifanyika jijini Dar es Salaam na kushirikisha kampuni changa 100 na kampuni Kubwa 20 za kitanzania ambapo zilihamasishwa kuhusu umuhimu wa kujisajili katika Soko la Hisa la Dar es Salaam sambamba na Soko la Hisa la London (cross-listing) kama njia ya kukuza mitaji na kuongeza uwekezaji. Wizara itaendelea kuhamasisha ushirikiano wa biashara kati ya Uingereza na Tanzania ikiwa ni sehemu ya utekelezaji wa UK-Tanzania Mutual Prosperity Partnership Agreement yaliyosainiwa mwezi Aprili 2024. Kusainiwa kwa makubaliano hayo kutaiwezesha Tanzania kunufaika na miradi ya uwekezaji yenye thamani ya Paundi za Uingereza Bilioni 1 sawa na Shilingi Trilioni  Miradi hiyo ni katika sekta za miundombinu, mawasiliano, nishati safi na uchakataji wa madini ya kimkakati ikiwemo yanayotumika katika teknolojia ya kijani kama kutengeneza betri za magari ya umeme.    Mheshimiwa Spika, mwezi Machi 2025, Wizara kwa kushirikiana na taasisi za National Institute of Minority Economic Development   na Sister Cities International   za Marekani na Mamlaka ya Maendeleo ya Biashara Tanzania   iliratibu na kufanikisha kongamano la maendeleo ya uchumi lililofanyika jijini Dar es Salaam. Kongamano hilo lilishirikisha kampuni 12 kutoka Marekani na kampuni 20 za Tanzania zinazojihusisha na TEHAMA, kilimo, viwanda, ujenzi wa nyumba na elimu ambazo zilijadiliana kuhusu  fursa za biashara na uwekezaji zilizopo katika sekta hizo hapa nchini.       Ziara za Viongozi wa Kitaifa Nje ya Nchi    Mheshimiwa Spika, katika kipindi hiki wizara imeratibu na kushiriki katika ziara za kikazi za viongozi wa kitaifa nje ya nchi. Ushiriki wa viongozi katika ziara hizo ni sehemu ya kuimarisha ushirikiano uliopo baina ya Tanzania na mataifa hayo ikiwa ni hatua muhimu ya utekelezaji wa Sera ya Mambo ya Nje kama ifuatavyo:      Ziara ya kikazi ya Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania nchini Rwanda kushiriki katika sherehe za uapisho wa Mheshimiwa Paul Kagame, Rais wa Jamhuri ya Rwanda, mwezi Julai 2024;    Ziara ya kikazi ya Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania nchini Kenya kushiriki katika uzinduzi wa kampeni za mgombea wa Kenya kwenye nafasi ya Mwenyekiti wa Kamisheni ya Umoja wa Afrika, mwezi Agosti, 2024;    Ziara ya kikazi ya Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania nchini Zimbabwe kushiriki Mkutano wa 44 wa Kawaida wa Wakuu wa Nchi na Serikali wa Jumuiya ya Maendeleo Kusini mwa Afrika  , mwezi Agosti 2024;    Ziara ya kikazi ya Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania nchini China kushiriki Mkutano wa Wakuu wa Nchi na Serikali wa Jukwaa la Ushirikiano kati ya China na Afrika  , mwezi Septemba 2024;    Ziara ya kikazi ya Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania, nchini Zimbabwe, kushiriki katika Mkutano wa Dharura wa Wakuu wa Nchi na Serikali za Jumuiya ya Maendeleo Kusini mwa Afrika, mwezi Novemba 2024;     Ziara ya kikazi ya Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania, nchini Brazil, kushiriki katika Mkutano wa Wakuu wa Nchi za Kundi la G20, mwezi Novemba 2024;    Ziara ya kikazi ya Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania na Mwenyekiti wa Asasi ya Siasa, Ulinzi na Usalama ya SADC nchini Zimbabwe, kushiriki Mkutano wa Maalum wa Wakuu wa Nchi na Serikali wa SADC, mwezi Januari 2025;    Ziara ya kikazi ya Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania, nchini Ethiopia, kushiriki Mkutano wa 38 wa Wakuu wa Nchi na Serikali wa Umoja wa Afrika, mwezi Februari 2025;    Ziara ya kikazi ya Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania, nchini Namibia, kushiriki katika sherehe za uapisho wa Mheshimiwa Netumbo Nandi-Ndaitwah, Rais wa Jamhuri ya Namibia, mwezi Machi, 2025;    Ziara ya Kitaifa ya Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania, nchini Angola, mwezi Aprili, 2025;    Ziara ya kikazi ya Mheshimiwa Dkt. Philip Isdor Mpango, Makamu wa Rais wa Jamhuri ya Muungano wa Tanzania, nchini Lesotho, kushiriki kwenye sherehe za maadhimisho ya miaka 200 tangu kuanzishwa kwa Taifa la Basotho na miaka 58 ya uhuru wa Ufalme wa Lesotho, mwezi Oktoba, 2024;    Ziara ya kikazi ya Mheshimiwa Dkt. Philip Isdor Mpango, Makamu wa Rais wa Jamhuri ya Muungano wa Tanzania, nchini Azerbaijan, kushikiri katika Mkutano wa 29 wa Nchi Wanachama wa Mkataba wa Umoja wa Mataifa kuhusu Mabadiliko ya Tabianchi, mwezi Novemba, 2024;    Ziara ya kikazi ya Mheshimiwa Dkt. Philip Isdor Mpango, Makamu wa Rais wa Jamhuri ya Muungano wa Tanzania, nchini Angola, kushiriki kwenye Mkutano wa Ngazi ya Juu kuhusu Mradi wa Uendelezaji wa Ushoroba wa Lobito, mwezi Desemba, 2024;    Ziara ya kikazi ya Mheshimiwa Dkt. Philip Isdor Mpango, Makamu wa Rais wa Jamhuri ya Muungano wa Tanzania, nchini Ghana, kushiriki katika sherehe za uapisho wa Mheshimiwa John Mahama, Rais wa Jamhuri ya Ghana, mwezi Januari 2025;    Ziara ya kikazi ya Mheshimiwa Dkt. Philip Isdor Mpango, Makamu wa Rais wa Jamhuri ya Muungano wa Tanzania, nchini Namibia, kushiriki kwenye mazishi ya Rais wa kwanza na Baba wa Taifa wa nchi hiyo Hayati Dkt. Sam Nujoma, mwezi Februari 2025;    Ziara ya kikazi ya Mheshimiwa Dkt. Philip Isdor Mpango, Makamu wa Rais wa Jamhuri ya Muungano wa Tanzania, kuhudhuria mazishi ya Hayati Baba Mtakatifu Francis yaliyofanyika Vatican mwezi Aprili, 2025;     Ziara ya Kikazi ya Mheshimiwa Dkt. Philip Isdor Mpango, Makamu wa Rais wa Jamhuri ya Muungano wa Tanzania, nchini Brazil, kushiriki Mkutano wa pili wa majadiliano ya Brazil na Afrika (The 2nd Brazil-Africa Dialogue on food security, fight against hunger and rural development) mwezi Mei, 2025;     Ziara ya Kikazi ya Mheshimiwa Dkt. Philip Isdor Mpango, Makamu wa Rais wa Jamhuri ya Muungano wa Tanzania, nchini Cote d’ Ivoire, kushiriki Mkutano wa Mwaka wa Benki ya Maendeleo ya Afrika mwezi Mei, 2025;    Ziara ya kikazi ya Mheshimiwa Dkt. Hussein Ali Mwinyi, Rais wa Zanzibar na Mwenyekiti wa Baraza la Mapinduzi, nchini Msumbiji, kushiriki katika Sherehe za Miaka 50 ya Siku ya Ushindi ya Msumbiji, mwezi Septemba 2024;    Ziara ya kikazi ya Mheshimiwa Dkt. Hussein Ali Mwinyi, Rais wa Zanzibar na Mwenyekiti wa Baraza la Mapinduzi, nchini Indonesia, kushiriki kwenye Jukwaa la Pili la Ushirikiano kati ya Indonesia na Afrika, mwezi Septemba 2024;    Ziara ya kikazi ya Mheshimiwa Dkt. Hussein Ali Mwinyi, Rais wa Zanzibar na Mwenyekiti wa Baraza la Mapinduzi, nchini Qatar, kushiriki katika Mkutano wa Kimataifa wa 30 wa Masuala ya Familia, mwezi Oktoba 2024;    Ziara ya kikazi ya Mheshimiwa Dkt. Hussein Ali Mwinyi, Rais wa Zanzibar na Mwenyekiti wa Baraza la Mapinduzi, nchini Zimbabwe, akimwakilisha Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania katika Mkutano wa Maalum wa Wakuu wa Nchi na Serikali wa Utatu wa Asasi ya Siasa, Ulinzi na Usalama ya SADC, mwezi Novemba 2024;    Ziara ya Mheshimiwa Dkt. Hussein Ali Mwinyi, Rais wa Zanzibar na Mwenyekiti wa Baraza la Mapinduzi, nchini China, kushiriki Maonesho ya Saba ya Bidhaa ya Kimataifa ya China, mwezi Novemba 2024;    Ziara ya kikazi ya Mheshimiwa Dkt. Hussein Ali Mwinyi, Rais wa Zanzibar na Mwenyekiti wa Baraza la Mapinduzi, nchini Uingereza, kushiriki katika Mkutano wa Biashara na Uwekezaji wa Jumuiya ya Madola, mwezi Aprili 2025;    Ziara ya kikazi ya Mheshimiwa Dkt. Hussein Ali Mwinyi, Rais wa Zanzibar na Mwenyekiti wa Baraza la Mapinduzi, akimwakilisha Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania katika Mkutano wa Wakuu wa Nchi na Serikali wa Jumuiya ya Maendeleo Kusini mwa Afrika kuhusu Maeneo ya Hifadhi Zinazovuka Mipaka nchini Zimbabwe, mwezi Mei, 2025;     Ziara ya kikazi ya Mheshimiwa Kassim Majaliwa Majaliwa  , Waziri Mkuu wa Jamhuri ya Muungano wa Tanzania, nchini Cuba, akiwakilisha Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania, kufuatia mwaliko Rais wa Jamhuri ya Cuba, mwezi Agosti 2024;    Ziara ya kikazi ya Mheshimiwa Kassim Majaliwa Majaliwa  , Waziri Mkuu wa Jamhuri ya Muungano wa Tanzania, nchini Marekani, kushiriki katika Mkutano wa 79 wa Baraza Kuu la Umoja wa Mataifa, mwezi Septemba 2024 ;    Ziara ya kikazi ya Mheshimiwa Kassim Majaliwa Majaliwa  , Waziri Mkuu wa Jamhuri ya Muungano wa Tanzania, nchini Msumbiji, kushiriki katika sherehe za uapisho wa Mheshimiwa Daniel Francico Chapo, Rais wa Jamhuri ya Msumbiji, mwezi Januari, 2025;    Ziara ya Mheshimiwa Kassim Majaliwa Majaliwa  , Waziri Mkuu wa Jamhuri ya Muungano wa Tanzania nchini Japan kushiriki katika Maonesho ya Kimataifa ya Osaka Kansai, mwezi Mei 2025;    Ziara ya kikazi ya Mheshimiwa Kassim Majaliwa Majaliwa  , Waziri Mkuu wa Jamhuri ya Muungano wa Tanzania, akimwakilisha Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania, kwenye Mkutano wa Maafisa Watendaji Wakuu wa Afrika nchini Cote d’Ivoire mwezi Mei, 2025;     Ziara ya kikazi ya Mheshimiwa Dkt. Doto Mashaka Biteko  , Naibu Waziri Mkuu wa Jamhuri ya Muungano wa Tanzania na Waziri wa Nishati, nchini Uganda, kushiriki Sherehe za Maadhimisho ya Miaka 61 ya Uhuru wa nchi hiyo, mwezi Agosti 2024;     Ziara ya kikazi ya Mheshimiwa Dkt. Doto Mashaka Biteko  , Naibu Waziri Mkuu wa Jamhuri ya Muungano wa Tanzania na Waziri wa Nishati, nchini Kenya, kushiriki katika Mkutano wa Masuala ya Nyuklia kati ya Afrika na Marekani, mwezi Agosti, 2024;    Ziara ya kikazi ya Mheshimiwa Dkt. Doto Mashaka Biteko  , Naibu Waziri Mkuu wa Jamhuri ya Muungano wa Tanzania na Waziri wa Nishati, nchini Uganda, kushiriki Mkutano wa 19 wa Baraza la Mawaziri wa Nishati la Ushirikiano wa Eastern Africa Power Pool mwezi Agosti 2024;    Ziara ya kikazi ya Mheshimiwa Dkt. Doto Mashaka Biteko  , Naibu Waziri Mkuu wa Jamhuri ya Muungano wa Tanzania na Waziri wa Nishati, nchini Namibia, kushiriki Mkutano wa Kimataifa wa Hydrogen Barani Afrika, mwezi Septemba 2024;     Ziara ya Kikazi ya Mheshimiwa Dkt. Doto Mashaka Biteko (Mb.), Naibu Waziri Mkuu na Waziri wa Nishati wa Jamhuri ya Muungano wa Tanzania, nchini Singapore, kushiriki Kongamano la Kimataifa la Wiki ya Nishati ya Singapore, mwezi Oktoba 2024;    Ziara ya kikazi ya Mheshimiwa Dkt. Doto Mashaka Biteko (Mb.), Naibu Waziri Mkuu wa Jamhuri ya Muungano wa Tanzania na Waziri wa Nishati, nchini Botswana, kushiriki katika sherehe za uapisho wa Mheshimiwa Duma Gideon Boko, Rais wa Jamhuri ya Botswana, mwezi Novemba, 2024;      Ziara ya kikazi ya Mheshimiwa Dkt. Doto Mashaka Biteko (Mb.), Naibu Waziri Mkuu wa Jamhuri ya Muungano wa Tanzania na Waziri wa Nishati, nchini India, kushiriki Wiki ya Tatu ya Nishati pamoja na Mkutano wa Mazao Jamii ya Kunde, mwezi Februari 2025;    Ziara ya kikazi ya Mheshimiwa Dkt. Doto Mashaka Biteko  , Naibu Waziri Mkuu wa Jamhuri ya Muungano wa Tanzania na Waziri wa Nishati, nchini India kushiriki katika Wiki ya Nishati ya India na Mkutano Mkuu wa Mazao ya Nafaka mwezi Februari 2025; na    Ziara ya kikazi ya Mheshimiwa Dkt. Doto Mashaka Biteko  , Naibu Waziri Mkuu wa Jamhuri ya Muungano wa Tanzania na Waziri wa Nishati, nchini Uganda, kushiriki Mkutano wa 20 wa Baraza la Mawaziri wa Nishati la Ushirikiano wa Eastern Africa Power Pool uliofanyika mwezi Aprili 2025; na        Ziara ya kikazi ya Mheshimiwa Dkt. Doto Mashaka Biteko  , Naibu Waziri Mkuu wa Jamhuri ya Muungano wa Tanzania na Waziri wa Nishati, nchini Morocco, kuhusu kuimarisha ushirikiano katika sekta ya nishati mwezi Mei 2025.  Ziara za Viongozi wa Kitaifa na Mashirika ya Kikanda na Kimataifa kutoka Nje ya Nchi    Mheshimiwa Spika, pia, katika kipindi hiki, Wizara iliratibu ziara za viongozi wakuu kutoka mataifa mengine na wawakilishi wa mashirika ya kikanda na kimataifa kutembelea Tanzania kama ifuatavyo:     Ziara rasmi ya Mheshimiwa Filipe Jacinto Nyusi, Rais wa Awamu ya Nne wa Jamhuri ya Msumbiji nchini, mwezi Julai 2024;    Ziara ya kikazi ya Bw. Thomas Östros, Makamu wa Rais wa Benki ya Uwekekezaji ya Ulaya nchini, mwezi Julai 2024;    Ziara ya kikazi ya Bw. Mamadou Dian Balde, Mkurugenzi wa Shirika la Umoja wa Mataifa la Wakimbizi   Kanda ya Afrika Mashariki na Maziwa Makuu nchini, mwezi Agosti 2024;    Ziara ya kikazi ya Bw. Arsenio Dominguez, Katibu Mkuu wa Shirika la Kimataifa la Usalama wa Bahari Duniani   nchini, mwezi Novemba 2024;    Ziara ya kikazi ya Mhe. Ajay Banga, Rais wa Benki ya Dunia nchini, mwezi Januari 2025;    Ziara ya kikazi ya Bw. Bo Li, Naibu Mkurugenzi Mtendaji wa Shirika la Fedha la Kimataifa   nchini, mwezi Januari 2025;    Ziara ya kikazi ya Bw. Zarau Kibwe, Mkurugenzi wa Benki ya Dunia Kanda ya Afrika nchini, mwezi Januari, 2025;    Ziara ya kikazi ya Dkt. Tedros Adhanom Ghebreyesus, Mkurugenzi Mkuu wa Shirika la Afya Duniani nchini, mwezi Januari 2025;    Ziara ya kikazi ya Dkt. Robert Floyd, Katibu Mtendaji wa Sekretarieti ya Mkataba wa Kupiga Marufuku Majaribio ya Nyuklia nchini, mwezi Februari 2025;    Ziara ya kikazi ya Mhe. Kistina Bende, Balozi wa Uswisi nchini Italia aliyeambatana na ujumbe kutoka Shirika la Umoja wa Mataifa la Chakula na Kilimo la Flexible Voluntary Contribution   nchini, mwezi Februari 2025;    Ziara ya kikazi ya Bi. Ashita Mittal, mwakilishi wa Kikanda wa Ofisi ya Umoja wa Mataifa ya Kupambana na Dawa za kulevya na Uhalifu   nchini, mwezi Februari 2025;    Ziara ya kikazi ya Bi. Catherine Russell, Mkurugenzi Mtendaji wa Shirika la Watoto la Umoja wa Mataifa   nchini, mwezi Machi 2025;    Ziara ya kikazi ya Mheshimiwa Esteban Lazo Hernandez, Rais wa Baraza la Taifa na Bunge la Jamhuri ya Cuba nchini, mwezi Machi 2025;     Ziara ya kikazi ya Bi. Audrey Azoulay, Mkurugenzi Mkuu wa Shirika la Elimu, Sayansi na Utamaduni la Umoja wa Mataifa   nchini, mwezi Machi 2025;     Ziara ya kikazi ya Mheshimiwa Esteban Lazo Hernandez, Rais wa Baraza la Taifa na Bunge la Jamhuri ya Cuba nchini, mwezi Machi 2025;     Ziara ya kitaifa ya Mheshimiwa Daniel Fransisco Chapo, Rais wa Jamhuri ya Msumbiji hapa nchini mwezi Mei, 2025;     Ziara ya kitaifa ya Mheshimiwa Alexander Stubb, Rais wa Jamhuri ya Finland nchini, mwezi Mei, 2025;     Ziara ya kitaifa ya Mheshimiwa Dkt. Netumbo Nandi-Ndaitwah, Rais wa Jamhuri ya Namibia nchini, mwezi Mei, 2025; na    Ziara ya Kikazi ya Mheshimiwa Thabo Mbeki, Rais Mstaafu wa Afrika Kusini katika Maadhimisho ya Siku ya Afrika nchini, mwezi Mei, 2025.    Mheshimiwa Spika, ziara za viongozi wakuu wa kitaifa nje ya nchi na viongozi wakuu kutoka mataifa mengine pamoja na wawakilishi wa taasisi za kikanda na kimataifa hapa nchini ni kielelezo cha kukubalika kwa sera na mipango ya Serikali. Aidha, kupitia ziara hizo Serikali imefanikiwa kushawishi wabia wetu wa maendeleo kuendelea kuchangia juhudi za maendeleo. Kadhalika, kupitia ziara za viongozi wa kitaifa nje ya nchi na ziara viongozi waliotembelea nchi yetu kutoka mataifa mengine, tumefanikiwa kusaini Mikataba na Hati za Makubaliano 51 katika kipindi cha kuanzia mwezi Julai 2024 hadi Mei, 2025, ambayo utekelezaji wake utachochea utekelezaji wa diplomasia ya uchumi. Orodha ya Mikataba na Hati hizo ni kama inavyoonekana kwenye Kiambatisho Na. 1.     Mheshimiwa Spika, naomba kulifahamisha Bunge lako Tukufu kuwa, jitihada za kuratibu ziara za kimkakati za viongozi wakuu ndani na nje ya nchi zitaendelea kutekelezwa ipasavyo kwa nia ya kujenga uhusiano imara na wa kimkakati kati ya Tanzania na nchi nyingine, jumuiya za kikanda na mashirika ya kimataifa.    Masuala ya Itifaki, Uwakilishi na Huduma za Kikonseli    Mheshimiwa Spika, katika kipindi hiki, Wizara iliratibu na kufanikisha utoaji wa huduma za kikonseli na Kiitifaki kwa jamii ya wanadiplomasia hapa nchini. Utekelezaji wa majukumu hayo ni kwa mujibu wa Mkataba wa Vienna kuhusu Uhusiano wa Kidiplomasia wa mwaka 1961 na Mkataba wa Vienna kuhusu Uhusiano wa Kikonseli wa mwaka 1963.    Mheshimiwa Spika, mwezi Novemba, 2024 Wizara iliratibu na kushiriki katika Mkutano wa pamoja kati ya Mheshimiwa Waziri wa Mambo ya Nje na Ushirikiano wa Afrika Mashariki na Mabalozi na Wakuu wa Mashirika ya Kikanda na Kimataifa hapa nchini. Kupitia Mkutano huo, Wizara ilipata fursa ya kutoa taarifa na ufafanuzi kwa wanadiplomasia hao kuhusu masuala muhimu ya Kitaifa. Vilevile, kupitia Balozi za Tanzania nje ya Nchi Wizara imeendelea kutoa huduma za kikonseli kwa Watanzania Waishio Nje ya nchi kama hatua muhimu ya kujali na kuthamini mchango wao.     Mheshimiwa Spika, Wizara imeendelea kutoa huduma za kiitifaki na kikonseli ndani na nje ya nchi ikiwa ni pamoja na upatikanaji wa viza kwa maafisa na watendaji wa Serikali, viongozi wa vyama vya siasa, waheshimiwa wabunge na taasisi nyingine kupata huduma hiyo. Aidha, Wizara kwa kushirikiana na wadau wengine imeendelea kutafuta ufumbuzi wa changamoto mbalimbali zinazowakabili Watanzania nje ya nchi pamoja na kulinda maslahi ya Watanzania wanaofanya kazi kwenye Balozi na Mashirika ya Kimataifa hapa nchini.  Uratibu wa Masuala ya Diaspora    Mheshimiwa Spika, kwa kuzingatia umuhimu wa diaspora katika maendeleo ya Taifa na kwa kuzingatia utekelezaji wa Ibara ya 132   ya Ilani ya Chama cha Mapinduzi ya Uchaguzi Mkuu wa Mwaka 2020, Wizara imeendelea kuratibu na kuhamasisha ushiriki wa diaspora katika shughuli za kiuchumi, kielimu na kijamii hapa nchini kwa namna mbalimbali. Moja ya njia ambazo Wizara imekuwa ikitumia katika kutimiza jukumu hili ni kupitia utaratibu wa kuwaunganisha diaspora na taasisi mbalimbali nchini ili waweze kupata huduma na bidhaa zinazorahisisha ushiriki wao katika maendeleo ya Taifa. Kutokana na uratibu huo, Wizara imefanikisha kufanyika kwa kliniki za kutoa huduma kwa pamoja na mikutano na diaspora katika nchi za kimkakati ambazo Tanzania ina uwakilishi.    Mheshimiwa Spika, mwezi Agosti, 2024 Wizara iliratibu na kushiriki katika Kliniki ya Diaspora iliyofanyika katika visiwa vya Comoro na kuwakutanisha zaidi ya diaspora 300 na watoa huduma kutoka Tanzania wapatao kumi na nane   kutoka serikalini na sekta binafsi. Kliniki hiyo, ilijadili kuhusu fursa zilizopo nchini Comoro na Tanzania pamoja na kuainisha hatua za kuzitumia kwa manufaa ya pande zote mbili.    Mheshimiwa Spika, vilevile, katika kipindi hiki, Wizara ilishiriki katika mkutano wa masuala ya Uhamaji Kimataifa, ushirikishwaji wa diaspora na ushirikiano wa kimataifa ulioandaliwa wa Shirika la Uhamiaji Kimataifa   uliofanyika Sandton, Afrika Kusini. Kupitia Mkutano huu, Wizara na Shirika la IOM zilianzisha ushirikiano wa utambuzi wa Mtawanyo wa Diaspora wa Tanzania (Diaspora Mapping). Zoezi hili litakapokamilika litaiwezesha Serikali kubaini kiurahisi taarifa za   mtawanyiko wa diaspora wa Tanzania duniani na kuweka mikakati ya kuwafikia kwa urahisi kama hatua muhimu ya kuwashirikisha katika kuchangia maendeleo ya Taifa.    Mheshimiwa Spika, mwezi Julai na Desemba, 2024, Wizara imefanya mapitio ya mfumo wa kusajili diaspora kidigitali (Diaspora Digital Hub) ili kuufanya kuwa rafiki na kuvutia diaspora kujisajili. Hatua hii, itawezesha Serikali kupata takwimu sahihi pamoja na kurahisisha ushiriki wao katika shughuli za maendeleo.    Mheshimiwa Spika, takwimu za Benki Kuu ya Tanzania   zinaonesha kuwa katika kipindi cha kuanzia Julai hadi Desemba 2024 fedha zinazotumwa na diaspora kuja nyumbani ni shilingi 2,116,188,355, 6 ukilinganisha na shilingi 2,045,855,200,000 kwa kipindi cha mwaka 2023. Kiasi hicho kina mchango mkubwa katika kuboresha maisha ya familia zao, kusaidia uwekezaji na kuchangia ukuaji wa sekta ya fedha nchini.     Mheshimiwa Spika, diaspora pia wamekuwa mstari wa mbele kuwekeza katika sekta mbalimbali ikiwemo katika miradi ya maendeleo mathalan, kwa mwaka 2024 diaspora waliwekeza kiasi cha shilingi 7,500,000,000 ikilinganishwa na shilingi  6,400,000,000  mwaka 2023 katika Mfuko wa Uwekezaji wa Pamoja wa UTT-AMIS. Hatua hii, inachangia ukuaji wa sekta ya fedha na uwekezaji wa ndani. Vilevile, Watanzania waishio nje ya nchi wamekuwa wakinunua nyumba na viwanja kupitia Shirika la nyumba la Taifa na sekta binafsi hivyo kuchangia maendeleo ya sekta ya milki na kuchangia upatikanaji wa makazi bora. Uwekezaji huo umeongezeka kutoka shilingi 7,569,175,650 mwaka 2023 hadi kufikia kiasi cha shilingi 9,280,000,000 mwaka 2024.   Utoaji Elimu na Taarifa kwa Umma    Mheshimiwa Spika, katika kipindi hiki, Wizara imeendelea na juhudi zake za kuimarisha upatikanaji wa habari kwa wananchi na wadau mbalimbali kuhusu utekelezaji wa majukumu ya Wizara kupitia Sera ya Mambo ya Nje hususan diplomasia ya uchumi. Aidha, Wizara imeongeza matumizi ya mitandao ya kijamii sambamba na njia nyingine za mawasiliano katika kuwajulisha wadau fursa zitokanazo na ushirikiano wa uwili, kikanda na kimataifa pamoja na kutoa elimu kuhusu fursa na taarifa kwa wananchi kujua utekelezaji wa Sera.    Mheshimiwa Spika, napenda kulifahamisha Bunge lako Tukufu kuwa, Wizara imeendelea kutekeleza diplomasia ya umma (public diplomacy) kama hatua muhimu ya kuwajibika kwa wananchi na kuwapatia taarifa kwa wakati kwa njia rahisi. Aidha, Wizara imeanza utaratibu wa kutoa machapisho ya Jarida la Mambo ya Nje (Foreign Affairs Bulletin) kwa kila robo mwaka ambayo yanatumika kutoa taarifa za shughuli za Wizara kwa wadau na umma. Nakala ya Toleo la Tatu imewasilishwa Bungeni kwa ajili ya Waheshimiwa Wabunge.    Mheshimiwa Spika, mwezi Desemba 2024, Wizara iliratibu na kufanikisha ushiriki wa  jumuiya ya wanadiplomasia nchini katika hafla ya funga mwaka (Arusha Extravaganza) iliyoandaliwa jijini Arusha na Mkuu wa Mkoa huo. Hafla hiyo ilitoa fursa kwa wanadiplomasia hao kufanya utalii katika jiji la Arusha na kutembelea vivutio vya utalii na kupata burudani yenye mahadhi ya utamaduni wa mtanzania.    Mheshimiwa Spika, Wizara imeendelea kutoa elimu kwa umma ambapo mwezi Julai 2024, ilishiriki katika Maonesho ya 48 ya Biashara ya Kimataifa ya Dar es Salaam  Wizara ilitumia maonesho hayo kutangaza mafanikio ya hatua zinazochukuliwa katika kutekeleza Sera ya Mambo ya Nje na fursa zinazotokana na ushirikiano wa uwili, kikanda na kimataifa  ikiwa ni sehemu ya diplomasia ya umma.     Mheshimiwa Spika, Wizara kwa kushirikiana na wadau wa sekta ya utalii, iliandaa na kuratibu ziara maalum ya Mabalozi na Wakuu wa Mashirika ya Kimataifa yenye uwakilishi hapa nchini, kutembelea vivutio vya utalii vilivyopo nchini. Ziara hii iliyojulikana kama “Diplomatic Safari and Tour”, ilifanyika katika maeneo ya Hifadhi ya Taifa ya Serengeti, Mamlaka ya Hifadhi ya Eneo la Ngorongoro na Zanzibar na kuleta mvuto mkubwa kwa Mabalozi na nchi zao na kuunga mkono jitihada za Mheshimiwa Rais wa Jamhuri ya Muungano wa Tanzania katika kulitangaza Taifa letu kupitia filamu ya Tanzania: The Royal Tour.    Mheshimiwa Spika, lengo kuu la ziara ya “Diplomatic Safari and Tour” ni kutumia majukwaa ya kidiplomasia kutangaza utalii wa Tanzania kwa kutumia ushawishi wa wanadiplomasia wanaowakilisha hapa nchini ili wawe mabalozi wa hiari katika kutangaza vivutio vya asili, historia na utamaduni wa Tanzania katika nchi zao ili kuongeza idadi ya watalii na wageni wanaoingia nchini na kukuza pato la Taifa linalotakana na biashara ya utalii.    Mheshimiwa Spika, aidha, ziara hii ilileta pamoja jumla ya washiriki 20 wakiwemo Waheshimiwa Mabalozi kutoka katika nchi 18 ambazo ni pamoja Burundi, Comoro, Cuba, Denmark, Ethiopia, Iran, Kenya, Korea, Malawi, Misri, Rwanda, Saudi Arabia, Somalia, Sudan, Syria, Uturuki, Umoja wa Falme za Kiarabu   na Zimbabwe na Wawakilishi wa Kudumu wawili   kutoka Shirika la Umoja wa Mataifa la Elimu, Sayansi na Utamaduni   na Shirika la Umoja wa Mataifa la Idadi ya Watu  Kuratibu na kusimamia Utekelezaji wa Miradi ya Maendeleo ya Wizara na Taasisi Zilizo Chini ya Wizara     Mheshimiwa Spika, napenda kulifahamisha Bunge lako Tukufu kuwa, Wizara inaendelea  kutekeleza mkakati wake wa ujenzi, ukarabati na ununuzi wa majengo ya ofisi na makazi ya watumishi balozini. Katika kutekeleza mkakati huo, Wizara imekarabati majengo ya ofisi na nyumba za watumishi katika balozi mbalimbali ikiwemo ukarabati wa majengo mawili   katika Ubalozi wa Tanzania  Brussels, ukarabati wa jengo moja   katika Ubalozi za Tanzania  Pretoria, ukarabati wa makazi ya watumishi na jengo la Ubalozi  London, ukarabati wa makazi ya Balozi  Kampala,  Aidha, ukarabati unaendelea katika Balozi za Pretoria majengo matatu  , Geneva jengo moja  , Kampala majengo mawili   na ukarabati wa jengo moja   la zamani la ubalozi, R-Street Washington, DC. Vilevile, Wizara inaendelea kukamilisha ujenzi wa uzio katika viwanja vya ubalozi  Addis Ababa, ujenzi wa jengo la Ofisi (Wing A) Mtumba, ujenzi wa majengo sita   ya makao makuu ya Mahakama ya Afrika ya Haki za Binadamu na Watu Jijini Arusha, na kukamilisha ujenzi wa vyumba tisa   vya mihadhara katika Kituo cha Uhusiano wa Kimataifa cha Dkt. Salim Ahmed Salim Jijini Dar es Salaam.    Mheshimiwa Spika, Wizara inaendelea kutekeleza Mpango Mkakati wa Uendelezaji wa viwanja vinavyomilikiwa na Serikali nje ya nchi. Katika kipindi hiki, Wizara imekamilisha makubaliano ya utekelezaji wa miradi ya ujenzi wa majengo katika balozi za Nairobi na Kinshasa kwa kutumia vyanzo mbadala vya fedha. Hatua hii imefanikisha kuanza kwa ujenzi wa jengo la Kitega Uchumi eneo la Upper-Hill katika Ubalozi wa Tanzania Nairobi, Kenya kwa utaratibu wa ubia na Mfuko wa Taifa wa Hifadhi ya Jamii  Aidha, kwa upande wa mradi wa ujenzi wa jengo la kitega uchumi jijini Kinshasa, Wizara imeingia makubaliano ya kisheria na Mfuko wa Taifa wa Hifadhi ya Jamii   kutekeleza mradi huo utakaohusisha ujenzi wa jengo la ghorofa 25 kwa ajili ya kitega uchumi.    Mheshimiwa Spika, Wizara imefanikiwa kununua jengo linalotumiwa na Ubalozi wa Tanzania – Windhoek, Namibia lililopo Kiwanja Na. Erf 8040, Kitalu K. 22 Mtaa wa Nachtigal, eneo la Khomas, kwa ajili ya matumizi ya ofisi. Ununuzi wa jengo hilo utaiondolea Serikali mzigo wa gharama za pango la ofisi kiasi cha shilingi 437,454, 0 zinazolipwa kila mwaka.   Utawala na Maendeleo ya Watumishi    Mheshimiwa Spika, Wizara imeendelea kusimamia masuala ya utawala na maendeleo ya watumishi kwa lengo la kuimarisha utendaji kazi. Wizara ina jumla ya watumishi 684 wa kada mbalimbali ambapo watumishi 241 wapo kwenye Balozi za Tanzania nje ya nchi na watumishi 443 wapo Makao Makuu ya Wizara.    Mheshimiwa Spika, katika kipindi hiki, Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania alifanya uteuzi wa Mabalozi saba  , ambapo watano   wamepangiwa vituo kwa ajili ya kuiwakilisha Jamhuri ya Muungano wa Tanzania katika nchi za Nigeria, Rwanda, Zimbabwe, Sweden na Msumbiji. Aidha, Balozi mmoja   amepangiwa majukumu Wizarani na Balozi mmoja   anasubiri kupangiwa Kituo.    Mheshimiwa Spika, Wizara pia imeendelea kuwajengea uwezo watumishi wake ambapo jumla ya watumishi 170 walishiriki katika  mafunzo ya muda mrefu na mfupi katika fani mbalimbali ndani na nje ya nchi. Kati yao, watumishi 18 walishiriki  mafunzo ya muda mrefu na 152  mafunzo ya muda mfupi.    Mheshimiwa Spika, Wizara imeendelea kutekeleza muundo wake mpya kwa kujaza nafasi wazi 12 za Wakuu wa Idara na Vitengo na Wakurugenzi Wasaidizi. Aidha, Wizara imeajiri watumishi 71 ambapo kati yao, watumishi 50 ni maafisa mambo ya nje daraja la pili; watumishi watatu   ni Maafisa Sheria; mtumishi mmoja   ni Afisa TEHAMA; watumishi watatu   ni madereva; Mtumishi mmoja   msaidizi wa kumbukumbu; watumishi saba   ni Waandishi Waendesha Ofisi; Maafisa Ugavi wawili  ; Afisa Habari mmoja  ; Afisa Tawala mmoja  ; Afisa Maendeleo ya Jamii mmoja   na Mhandisi mmoja  Vilevile, jumla ya watumishi 16 wa kada mbalimbali wamehamia wizarani kutoka taasisi zingine za umma. Ujio wa watumishi hao utasaidia kuongeza nguvu na kupunguza changamoto ya upungufu wa watumishi na hivyo kufanikisha utekelezaji wa majukumu ya Wizara.  Jedwali Na. 3: Mchanganuo wa Ajira Mpya za Watumishi 2024/2025  Na.	Kada	Idadi    Afisa Mambo ya Nje Daraja II	50    Afisa Sheria	3    Afisa TEHAMA	1    Dereva	3    Msaidizi wa Kumbukumbu	1    Mwandishi Mwendesha Ofisi	7    Afisa Ugavi	2    Afisa Habari	1    Afisa Tawala	1    Afisa Maendeleo ya Jamii	1    Mhandisi	1  	JUMLA	71  Chanzo: Wizara ya Mambo ya Nje na Ushirikiano wa Afrika Mashariki    Mheshimiwa Spika, waajiriwa hao wapya 71 wamepatiwa mafunzo elekezi ya awali (induction course) katika masuala mbalimbali ya kiutumishi kwa ajili ya kuwawezesha kuanza utekelezaji wa majukumu ya ajira zao. Kadhalika, watumishi 168 wa kada mbalimbali waliopo Makao Makuu ya Wizara na balozini walipandishwa vyeo na kurekebishiwa mishahara. Watumishi wawili walibadilishwa kada kutoka kada zao za awali na kwenda katika kada mpya kufuatia kukidhi vigezo.    Mheshimiwa Spika, Wizara imeendelea kuboresha mazingira ya kazi kwa kufanya maboresho ya Kanuni za Utumishi Nje za mwaka 2016 na Mpango wa Motisha wa Utumishi Nje pamoja na kulipa kwa wakati stahiki mbalimbali za watumishi. Hatua hiyo, imeongeza morali ya watumishi kufanya kazi na kulitumikia Taifa. Wizara imeendelea kuwapatia watumishi vitendea kazi bora na vya kisasa kama hatua ya kuongeza tija na kuboresha mazingira ya utendaji kazi.  Taasisi Zilizo Chini ya Wizara  Kituo cha Mikutano cha Kimataifa Arusha      Mheshimiwa Spika, AICC imeendelea kuendesha biashara ya huduma za mikutano na upangishaji wa nyumba, ofisi na huduma ya afya kupitia hospitali yake. Katika kipindi cha Mwaka wa Fedha 2024/2025 Kituo kilipanga kukusanya kiasi cha shilingi 29,523,318,000 kutoka katika vyanzo vya ndani. Hadi kufikia mwezi Aprili, 2025 Kituo kilikuwa kimekusanya kiasi cha shilingi 20,814,069, 2 sawa na asilimia 71 ya lengo. Aidha, katika kipindi hiki Kituo kilitumia kiasi cha shilingi 18,646,413, 6 sawa na asilimia 90 ya makusanyo. Mwenendo wa makadirio na makusanyo ya AICC kwa miaka ya fedha 2023/2024 na 2024/2025, mtawalia ni kama unavyoonekana kwenye Jedwali Na. 3.  Jedwali Na. 4: Mwenendo wa Makadirio na Makusanyo ya AICC 2023/24 – 2024/25  Mwaka wa Fedha	Makadirio	Mapato*    /2024	21,030,562, 0	18,676,445, 0    /2025	29,523,318, 0	20,814,069, 2  Chanzo:  Kituo cha Mikutano cha Kimataifa Arusha    *  Mapato ni kwa kipindi cha kuanzia Julai 2023 hadi Aprili 2024 na kuanzia Julai 2024 hadi Aprili 2025    Chati Na. 1: Mwenendo wa Makadirio na Makusanyo ya AICC 2023/24 – 2024/25    Mheshimiwa Spika, katika kipindi hiki, Kituo kilifanikiwa kuhudumia jumla ya mikutano 309. Kati ya hiyo mikutano 281 ni ya kitaifa na 25 ya kimataifa, ambayo ilileta washiriki 121,989 wa kitaifa na kimataifa. Aidha, Kituo kilitoa huduma za afya kupitia hospitali ya AICC iliyohudumia wagonjwa wapatao 74,947. Vilevile, Kituo kimekarabati kumbi za mikutano zilizopo AICC jijini Arusha na JNICC jijini Dar es Salaam pamoja na baadhi ya nyumba za makazi zilizopo jijini Arusha.     Mheshimiwa Spika, tarehe 08 Machi, 2025 Kituo na Mfuko wa PSSSF walisaini Hati ya Makubaliano kwa ajili ya Mradi wa Ujenzi wa Kituo cha MK-ICC, Jijini Arusha. Kituo kinaendelea na hatua zinazofuata kuhusu utekelezaji wa mradi huu wa kimkakati ambao utawezesha kutimiza azma ya Mheshimiwa Dkt. Samia Suluhu Hassan, Rais wa Jamhuri wa Muungano wa Tanzania ya kuwa na kituo cha kisasa cha mikutano katika ukanda wa Mashariki na Kusini mwa Afrika na hivyo kuchangia kukuza utalii wa mikutano  Kituo cha Uhusiano wa Kimataifa cha Dkt. Salim Ahmed Salim     Mheshimiwa Spika, katika Mwaka wa Fedha wa 2024/2025, Kituo kilipanga kukusanya na kutumia shilingi 7,720,841,396. Kati ya fedha hizo shilingi 2,685,500,000 ni mapato kutoka kwenye vyanzo vya ndani; na shilingi 5,035,341,000 ni ruzuku kutoka Serikali Kuu. Ruzuku hiyo inajumuisha shilingi 1,200,000,000 kwa ajili ya matumizi mengineyo na shilingi 3,835,341,000 kwa ajili ya mishahara.    Mheshimiwa Spika, hadi kufikia mwezi Aprili 2025, Kituo kilikuwa kimekusanya shilingi 5,349,786,799 sawa asilimia 69 ya mapato ya mwaka wa fedha 2024/2025. Kati ya fedha hizo, shilingi 2,279,957,969 ni makusanyo kutoka vyanzo vya ndani sawa na asilimia 85 ya lengo la mwaka; shilingi 2,399,828,830 ni ruzuku ya mishahara kutoka Serikali Kuu sawa na asilimia 63 ya lengo la mwaka; na shilingi 670,000,000 ni ruzuku ya matumizi mengineyo kutoka Serikali Kuu, sawa na asilimia 56 ya lengo la mwaka. Aidha, Kituo kimepokea ruzuku ya kiasi cha shilingi 294,372, 2 kwa ajili ya utekelezaji wa miradi ya maendeleo.     Mheshimiwa Spika, hadi kufikia mwezi Aprili 2025, Kituo kimetumia shilingi 4,904,637, 3 zikijumuisha shilingi 2,399,828, 0 kwa ajili ya mishahara na shilingi 2,504,778, 3 ni kwa ajili ya matumizi mengineyo. Aidha, kwa upande wa miradi ya maendeleo, Kituo kimetumia ruzuku ya kiasi cha shilingi 294,372, 2. Mchanganuo wa mapato na matumizi ya Kituo cha Uhusiano wa Kimataifa cha Dkt. Salim Ahmed Salim (SAS-CFR) katika kipindi cha kuanzia Julai 2024 hadi Aprili 2025 ni kama unavyoonekana kwenye Jedwali Na. 5.  Jedwali Na 5. Makadirio ya Mapato na Matumizi ya SAS-CFR 2024/2025  Na.	Aina ya Mapato	Bajeti Iliyoidhinishwa (Sh.)	Makusanyo (Sh.)	Matumizi (Sh.)    Ruzuku ya Mishahara	3,835,341,000	2,399,828,830	2,399,828,830    Ruzuku ya Matumizi ya Mengineyo	1,200,000,000	670,000,000	600,774, 6    Mapato ya Ndani	2,685,500,000	2,279,957,969	1,904,034, 7  	JUMLA 	7,720,841,000	5,349,786,799	4,904,637, 3  Chanzo: Kituo cha Uhusiano wa Kimataifa cha Dkt. Salim Ahmed Salim      Mheshimiwa Spika, aidha, katika mwaka wa masomo 2024/2025 Kituo kimedahili jumla ya wanafunzi 1,646 ambapo kati yao, 149 ni ngazi ya astashahada ya awali, 131 astashahada, 120 stashahada, 840 stashahada ya juu, 251 shahada, 155 stashahada ya uzamili. Kadhalika, Kituo kinatoa mafunzo ya lugha za kigeni saba   ambazo ni Kiarabu, Kifaransa, Kihispania, Kiingereza, Kichina, Kikorea na Kireno; mafunzo ya muda mfupi katika masuala ya diplomasia, uhusiano wa kimataifa, stratejia, usuluhishi wa migogoro na ujenzi wa amani. Kituo pia, kimeendesha mafunzo ya muda mfupi yaliyonufaisha washiriki 221 kutoka sekta za umma na binafsi.     Chati Na. 2: Mchanganuo wa Wanafunzi wa SAS-CFR kwa Ngazi ya Masomo 2024/2025    Mpango wa Hiari wa Afrika wa Kujitathmini katika Utawala Bora      Mheshimiwa Spika, katika Mwaka wa Fedha 2024/2025 APRM Tanzania iliidhinishiwa bajeti ya shilingi 1,257,428,928. Kati ya fedha hizo, shilingi 630,697,559 ni ruzuku ya mishahara; na shilingi 626,731,369 ni ruzuku ya matumizi mengineyo. Aidha, hadi kufikia Aprili 2025, APRM imepokea shilingi 612,373, 1. Kati ya fedha hizo, shilingi 336,765, 4 ni kwa ajili ya matumizi mengineyo na shilingi 275,607, 7 ni kwa ajili ya mishahara.       Mheshimiwa Spika, hadi kufikia Aprili 2025, APRM imetumia kiasi cha shilingi 573,373, 1 zikijumuisha shilingi 275,607, 7 kwa ajili ya mishahara na shilingi 297,765, 4 kwa ajili ya matumizi mengineyo.       Mheshimiwa Spika, katika kipindi cha Julai 2024 hadi Aprili 2025 APRM Tanzania imeratibu na kufanikisha ziara ya ujumbe wa Sekretarieti ya APRM Namibia uliokuja nchini kwa lengo la kujifunza na kubadilishana uzoefu katika utekelezaji wa dhana ya kujitathmini kiutawala bora na kuimarisha uhusiano wa kidiplomasia kati ya Tanzania na Namibia; na      Mheshimiwa Spika, APRM Tanzania imeratibu na kufanikisha maandalizi ya miongozo ya kitaasisi inayohusu maeneo ya kisera ya utawala bora, mapambano dhidi ya rushwa, uwajibikaji, mazingira na lishe. Miongozo hiyo imeandaliwa kwa kushirikiana na wadau mbalimbali ikiwemo, Taasisi ya Usimamizi wa Mazingira  , TAKUKURU na Hospitali ya Taifa ya Muhimbili.      MAFANIKIO, CHANGAMOTO NA UTATUZI WAKE  Mafanikio     Mheshimiwa Spika, kufuatia utekelezaji wa vipaumbele vya Wizara katika kipindi cha Julai 2024 hadi Aprili 2025 mafanikio mbalimbali yamepatikana. Kwa muhtasari mafanikio hayo ni kama ifuatavyo:     Kukamilika kwa mapitio ya Sera ya Mambo ya Nje, Toleo la Mwaka 2024 na Mkakati wa Utekelezaji wake. Sera hiyo imekamilika na ilizinduliwa tarehe 19 Mei 2025 Jijini Dar es Salaam.    Kuimarika kwa ushirikiano wa uwili hususan kufuatia kusainiwa na utekelezaji wa mikataba na Hati za Makubaliano na upatikanaji wa rasilimali fedha, ujuzi na teknolojia kutoka nchi rafiki;    Kunufaika na ushirikiano wa kikanda hususan kupitia utekelezaji wa Mikataba na Itifaki zake pamoja na Programu za Mtangamano;    Kuimarika kwa ushirikiano wa kimataifa, hususan kufuatia ushiriki wetu thabiti katika ajenda muhimu zinazohitaji juhudi za pamoja kama vile masuala ya mazingira, mabadiliko ya tabianchi, nishati safi ya kupikia kwa kinamama, kupambana na magonjwa ya mlipuko na uhalifu unaovuka mipaka;    Kuhuishwa kwa muundo wa Wizara kwa kuanzisha Kitengo kipya cha Uchambuzi wa Mikakati na Siasa za Kimataifa (Global Strategic and Geo-Political Unit) na kupandisha hadhi Kitengo cha Huduma za Sheria kuwa Idara;    Kuimarika kwa taswira na heshima ya Taifa letu katika nyanja za kimataifa pamoja na heshima na taswira ya Kiongozi wetu Mkuu Mheshimiwa Rais wa Jamhuri ya Muungano wa Tanzania;    Kuongezeka kwa mchango wa diaspora katika maendeleo ya Taifa hususan katika sekta za fedha, nyumba, uwekezaji, kilimo na viwanda;    Kukamilika kwa mapitio ya tathmini ya utendaji kazi wa Kituo cha Uhusiano wa Kimataifa cha Dkt. Salim Ahmed Salim na utekelezaji wake kuanza kupitia Bodi mpya;     Kuimarika kwa utoaji wa elimu kwa umma kupitia vyombo vya habari, mitandao ya kijamii, machapisho na njia za kidijitali ambapo sasa taarifa za Wizara zimekuwa wazi zaidi na karibu zaidi na wananchi;    Kufanikisha upatikanaji wa Kiwanja cha ukubwa wa meta za mraba 10,500 eneo la Kisakasaka kwa ajili ya ujenzi wa Ofisi mpya na za kisasa za Wizara ya Mambo ya Nje na Ushirikiano wa Afrika Mashariki kwa upande wa Zanzibar; na    Kuwezesha kuanza kwa utekelezaji wa miradi ya ujenzi wa vitega uchumi na ya kimkakati ikiwemo Mradi wa ujenzi wa jengo la Kitega Uchumi Nairobi, Kenya kwa ubia baina ya Wizara na NSSF; Mradi wa ujenzi wa jengo la Kitega Uchumi Kinshasa, DRC kwa ubia na Mfuko wa Taifa wa Hifadhi ya Jamii   na Mradi wa ujenzi wa Kituo cha Mikutano cha kisasa cha MK-AICC jijini Arusha kwa ubia baina ya AICC na PSSSF na ununuzi wa jengo la Ubalozi wa Tanzania Windhoek nchini Namibia.  Changamoto na Hatua za Utatuzi Wake    Mheshimiwa Spika, pamoja na mafanikio niliyoainisha bado Wizara inakabiliwa na changamoto mbalimbali katika utekelezaji wa majukumu yake kama ifuatavyo:    Baadhi ya Nchi Wanachama katika Jumuiya za Kikanda kutoheshimu baadhi ya Mikataba na Makubaliano ikiwemo kutolipa michango yao ya kibajeti kwa wakati. Hatua hii inaathiri uratibu na ushiriki wetu katika utekelezaji wa programu za Mtangamano wa Kikanda. Hivi sasa, majadiliano yanaendelea kwa upande wa EAC na SADC;    Baadhi ya wadau ikiwemo sekta binafsi kutochangamkia ipasavyo fursa zitokanazo na utekelezaji wa diplomasia ya uchumi kupitia ushirikiano wa uwili, kikanda na kimataifa. Kunahitajika kushajiisha zaidi sekta binafsi kupitia Jumuiya na Taasisi zao kushiriki kwa vitendo zaidi kuchangamkia fursa hizo pamoja na ajira kwa vijana wetu;     Kuzorota kwa hali ya amani na usalama katika baadhi ya nchi ndani na nje ya ukanda wa Afrika na hivyo kuathiri utekelezaji wa Sera ya Mambo ya Nje na jitihada zaidi kuhitajika katika eneo hili; na    Mabadiliko ya mwelekeo wa hali ya kisiasa, kiuchumi na mvutano wa baadhi ya mataifa yenye uchumi mkubwa duniani, na baadhi ya mataifa kukatisha baadhi ya misaada na ushirikiano.    Mheshimiwa Spika, katika kukabiliana na changamoto hizo Wizara imeendelea kuchukua hatua mbalimbali kwa kushirikiana na wadau wengine ndani na nje ya Serikali kama ifuatavyo:    Katika kukabiliana na changamoto ya baadhi ya Nchi Wanachama kutoheshimu makubaliano na mikataba ya kikanda, Wizara imeendelea kutumia njia mbalimbali ikiwemo za kidiplomasia na inapolazimu kuhimiza matumizi ya vikwazo vilivyowekwa katika ngazi ya Jumuiya ili kushinikiza nchi hizo kulipa michango yake kwa wakati;    Katika kukabiliana na changamoto ya baadhi ya wadau kutokuchangamkia ipasavyo fursa za ushirikiano, Wizara imeendelea kutumia mbinu mbadala ikiwemo kuongeza matumizi ya teknolojia kama vile mitandao ya kijamii na machapisho ya kidijitali katika kutoa elimu kwa umma. Aidha, Wizara inaendelea kuboresha mkakati wa mawasiliano kwa umma ikiwemo afua ya diplomasia ya umma (public diplomacy) ili uendane na mazingira ya sasa na ya baadaye; na    Katika kukabiliana na changamoto ya amani na usalama, Wizara imeendelea kuratibu juhudi za Tanzania katika kusuluhisha changamoto hizo kupitia ushirikiano wa uwili, juhudi za kikanda hususan katika Jumuiya ya Maendeleo Kusini mwa Afrika  , Jumuiya ya Afrika Mashariki   na Jumuiya ya Nchi Zilizopo katika Mwambao wa Bahari ya Hindi  Vilevile, Wizara imeendelea kuratibu na kushiriki kikamilifu katika kuunga mkono juhudi za Umoja wa Afrika na Umoja wa Mataifa kuleta suluhu ya migogoro kwa njia za kidiplomasia.     SHUKRANI     Mheshimiwa Spika, Serikali ya Awamu ya Sita inayoongozwa na Mheshimiwa Dkt. Samia Suluhu Hassan imeendelea kuonesha dhamira thabiti na jitihada za kipekee katika kuimarisha uhusiano wa kimataifa, diplomasia pamoja na kuendelea kushirikiana kwa karibu na wadau wa maendeleo.    Mheshimiwa Spika, ninaomba kuchukua nafasi hii kutoa shukrani zangu za dhati kwa washirika wa maendeleo, wadau wote wa maendeleo, pamoja na jumuiya za kikanda na kimataifa kwa mchango wao mkubwa katika kufanikisha utekelezaji wa majukumu ya uwili, kikanda na kimataifa na kuchangia maendeleo endelevu kwa Taifa letu. Ninaamini kwa pamoja tunaweza kufikia mafanikio makubwa zaidi kwa manufaa ya Watanzania wote. Kwa namna ya kipekee, naomba kutumia fursa hii kuzishukuru nchi zifuatazo Afrika Kusini, Algeria, Angola, Australia, Austria, Azerbaijan, Barbados, Brazil, Brunei, Botswana, Burundi, Canada, China, Comoros, Cuba, Cyprus, Croatia, Denmark, Ethiopia, Eswatini, Finland, Georgia, Hispania, Hungary, Indonesia, India, Israel, Italia, Iran, Ireland, Jamhuri ya  Czech, Jamhuri ya Korea, Jamhuri ya Demokrasia ya Kongo, Jamhuri ya Kidemokrasia ya watu wa Korea, Jamaika, Japan, Kenya, Kosovo, Kuwait, Latvia, Lesotho, Madagascar, Malawi, Malaysia, Malta, Marekani, Mauritius, Mexico, Misri, Morocco, Msumbiji, Namibia, New Zealand, Nigeria, Norway, Oman, Pakistan, Poland, Qatar, Romania, Rwanda, Serbia, Singapore, Sri Lanka, Thailand, Tunisia, Ubelgiji, Saudi Arabia, Saharawi, Samoa, Shelisheli, Slovenia, Sudan, Sudani Kusini, Sweden, Ufaransa, Ufilipino, Uganda, Uholanzi, Uingereza, Ujerumani, Ukraine, Umoja wa Falme za Kiarabu, Ureno , Urusi, Uswisi, Uturuki, Viet Nam, Zambia na Zimbabwe.     Mheshimiwa Spika, vilevile, naomba kutoa shukrani kwa African Capacity Building Foundation  ; Benki ya Maendeleo ya Afrika  ; Benki ya Dunia  ; Investment Climate Facility for Africa; Benki ya Exim ya China; Benki ya Exim ya India; Benki ya Exim ya Korea; Mfuko wa Kimataifa wa Maendeleo ya Kilimo  ; Mfuko wa Ushirikiano wa Maendeleo ya Uchumi wa Korea  ; Mfuko wa Maendeleo wa China na Afrika (CAD Fun  ; Shirika la Maendeleo ya Kimataifa la Uingereza  ; Mfuko wa Maendeleo wa Abu Dhabi  ; Shirika la Fedha la Kimataifa  ; Mfuko wa Maendeleo wa Kuwait (Kuwait Fun  ; Shirika la Nguvu za Atomiki Duniani  ; Shirika la Maendeleo ya Kimataifa la Sweden  ; Shirika la Maendeleo la Norway  ; Shirika la Maendeleo la Ufaransa  ; Shirika la Kimataifa la Kuzuia Matumizi ya Silaha za Kemikali  ; Shirika la Maendeleo Ubelgiji  ; Shirika la Ushirikiano wa Maendeleo la Italia  ; Shirika la Maendeleo la Uturuki   ; Jumuiya ya Nchi za Afrika, Karibiani na Pasifiki  ; Ofisi ya  Mwakilishi Mkazi wa Umoja wa Mataifa (UN RCO); Mfuko wa Kukuza Mtaji wa Umoja wa Mataifa  ; Programu ya Maendeleo ya Umoja wa Mataifa  ; Shirika la Umoja wa Mataifa la Idadi ya Watu  ; na Shirika la Umoja wa Mataifa la Kupambana na UKIMWI  ; Mfuko wa Maendeleo wa Saudi Fund  Mheshimiwa Spika, pia, natoa shukrani kwa Shirika la Umoja wa Mataifa la Kilimo na Chakula  ; Shirika la Umoja wa Mataifa la Elimu, Sayansi na Utamaduni  ; Shirika la Umoja wa Mataifa linaloshughulikia Wakimbizi  ; Shirika la Kazi Duniani  ; Shirika la Umoja wa Mataifa la Uhamaji  ; Shirika la Umoja wa Mataifa la Kuhudumia Watoto  ; Shirika la Maendeleo la Kimataifa la Israel  ; Shirika la Misaada la Indonesia  ; Shirika la Ushirikiano wa Kiutaalam na Kiuchumi la India  ; Shirika la Kimataifa la Maendeleo la Japan  ; Shirika la Misaada la Marekani  ; Shirika la Kimataifa la Maendeleo la Korea  ; Shirika la Kimataifa la Ushirikiano wa Maendeleo la China  ; Shirika la Maendeleo ya Viwanda la Umoja wa Mataifa  ; na Taasisi ya Kimataifa ya Afya ya Korea  Mheshimiwa Spika, mashirika mengine ni Shirika la Umoja wa Mataifa linaloshughulikia Masuala ya Wanawake  ; Shirika la Mazingira la Umoja wa Mataifa  ; Shirika la Umoja wa Mataifa la Biashara na Maendeleo  ; Shirika la Umoja wa Mataifa Kuhusu Madawa ya Kulevya na Uhalifu  ; Umoja wa Ulaya  ; Shirika la Afya Duniani  ; na Shirika la Mpango wa Chakula Duniani  Vilevile, napenda kuwashukuru Benki ya Kiarabu kwa Maendeleo ya Kiuchumi ya Afrika  ; Benki ya Uwekezaji ya Ulaya  ; Shirika la Ushirikiano wa Kimataifa la Ujerumani  ; Global Fund; International Committee of the Red Cross; International Federation of the Red Cross and Red Crescent Societies; Khalifa Fund for Enterprise Development (Khalifa Fun  ; Medecins Sans Frontieres  ; Mfuko wa Dunia wa Wanyama Pori  ; Taasisi ya Elimu ya Uturuki (Turkish Maarif Foundation); Aga Khan Foundation   The Association of European Parliamentarians with Africa; The Bill and Melinda Gates Foundation; TradeMark Africa; Umoja wa Posta Duniani  ; International Telecommunication Union   Umoja wa Posta Afrika  ; Taasisi ya Ushirikiano wa Kitaaluma ya Malaysia  ; Taasisi ya Ushirikiano wa Kimataifa ya Thailand (Thailand International Cooperation Agency); Baraza la India la Mahusiano ya Utamaduni   pamoja na mifuko na mashirika mengine ya misaada.      MAPENDEKEZO YA VIPAUMBELE NA MAKADIRIO YA MAPATO NA MATUMIZI YA WIZARA KWA MWAKA WA FEDHA 2025/2026  Vipaumbele vya Mwaka wa Fedha 2025/2026	    Mheshimiwa Spika, vipaumbele vya Wizara kwa Mwaka wa Fedha 2025/2026 vitaendelea kutekelezwa kwa kuzingatia miongozo ya kitaifa, kikanda na kimataifa. Miongozo hiyo ni pamoja na Sera ya Mambo ya Nje ya Mwaka 2001, Toleo la 2024; Dira ya Taifa ya Maendeleo 2025; Mpango wa  Tatu wa Taifa wa Maendeleo wa Miaka Mitano (2021/2022  2025/2026); Mpango wa Maendeleo wa Zanzibar (2021 – 2026); Ilani ya Chama cha Mapinduzi kwa Ajili ya Uchaguzi Mkuu wa Mwaka 2020; Mkataba wa Uanzishwaji wa Jumuiya ya Afrika Mashariki wa mwaka 1999; Mkataba wa Uanzishwaji wa Jumuiya ya Maendeleo Kusini mwa Afrika wa mwaka 1992; Ajenda ya Mwaka 2030 ya Umoja wa Mataifa kuhusu Maendeleo Endelevu; Ajenda ya Mwaka 2063 ya Umoja wa Afrika, Dira ya Jumuiya ya Maendeleo Kusini mwa Afrika ya Mwaka 2050, Dira ya Jumuiya ya Afrika Mashariki ya Mwaka 2050  na mikataba mingine ya jumuiya za kikanda na kimataifa.    Mheshimiwa Spika, aidha, vipaumbele vya Wizara vitaongozwa na maelekezo ya viongozi wakuu wa kitaifa pamoja na ushauri unaotolewa na Bunge. Kwa muktadha huo, vipaumbele vya Wizara kwa Mwaka wa Fedha 2025/2026 vitakuwa kama ifuatavyo:    Kuendelea kuimarisha uratibu na ushirikiano wa uwili pamoja na ushiriki wa Tanzania katika jumuiya na mashirika ya kikanda na kimataifa ili kulinda maslahi ya taifa; pamoja na kustawisha diplomasia ya kisiasa na kujenga mahusiano ya karibu na nchi washirika;    Kuratibu utekelezaji wa Sera ya Mambo ya Nje ya Mwaka 2001, Toleo la Mwaka 2024 hususan utekelezaji wa diplomasia ya uchumi ikiwemo kukuza upatikanaji wa masoko ya bidhaa za Tanzania nje ya nchi, kuvutia uwekezaji na kukuza utalii;    Kuongeza ushawishi wa Tanzania kwa Nchi nyingine katika masuala mtambuka kwenye jumuiya na mashirika ya kikanda na kimataifa kwa ajili ya kufikia malengo yenye maslahi mapana ya Taifa;    Kushiriki katika jitihada za upatikanaji wa amani, ulinzi na usalama kwa nchi, jumuiya za kikanda na kimataifa; na     Kuboresha mazingira ya utendaji kazi kwa watumishi wa Wizara, kuimarisha utawala bora na rasilimaliwatu pamoja na kutekeleza miradi ya maendeleo ya Wizara na taasisi zake.  Vipaumbele vya Taasisi Zilizo Chini ya Wizara kwa Mwaka wa Fedha 2025/2026  Kituo cha Kimataifa cha Mikutano Arusha      Mheshimiwa Spika, katika Mwaka wa Fedha 2025/2026 kituo kinatarajia   kutekeleza majukumu yafuatayo:     Kuendelea kuvutia na kutoa huduma za mikutano zinazokidhi viwango vya kimataifa ili kukuza jina la Tanzania katika sekta ya Utalii wa Mikutano duniani;    Kuendelea kuitangaza Tanzania kupitia diplomasia ya kiuchumi, kuboresha mbinu za masoko, kuongeza idadi ya mikutano na shughuli zinazoingizia kituo mapato; na    Kuendelea kushirikiana na sekta binafsi na mashirika ya kimataifa katika kufikia malengo yake.    Kituo cha Uhusiano wa Kimataifa cha Dkt. Salim Ahmed Salim     Mheshimiwa Spika, katika Mwaka wa Fedha 2025/2026 kituo kinatarajia   kutekeleza majukumu yafuatayo:     Kuendelea kutoa mafunzo ya uhusiano wa kimataifa na diplomasia na lugha ya Kiswahili kwa wageni;    Kuendelea kutafiti maeneo ya uhusiano wa kimataifa na diplomasia;    Kuendelea kuboresha miundombinu ya kufundishia na kujifunzia;    Kuendelea kuwajengea uwezo wa kitaaluma watumishi wa kituo;    Kuendelea kutoa huduma za ushauri wa kitaalamu kwa wadau mbalimbali ikiwemo Serikali na taasisi zake; na    Kuendelea kukitangaza kituo kitaifa na kimataifa.  Mpango wa Hiari wa Afrika wa Kujitathmini katika Utawala Bora      Mheshimiwa Spika, katika Mwaka wa Fedha 2025/2026 APRM Tanzania inatarajia kutekeleza vipaumbele vifuatavyo:     Kuendelea kufanya tafiti katika maeneo ya usimamizi wa uchumi, uendeshaji wa mashirika ya biashara, utoaji wa huduma za kijamii, demokrasia na siasa na utayari wa nchi katika kukabiliana na majanga;    Kuhuisha mbinu za tafiti ikiwa ni pamoja na kuboresha viashiria vya tafiti, kuimarisha matumizi ya teknolojia katika utekelezaji wa mpango na kupanua wigo wa kufanya tafiti;     Kuratibu utekelezaji wa Mpango wa APRM kwa kuendelea kuimarisha utekelezaji wa mfumo wa ufuatiliaji na tathmini pamoja na Mpango wa Mawasiliano wa Miaka Mitano (2021/2022 2025/2026); na    Kuendelea kujenga uwezo wa watumishi na wadau muhimu katika kufanya utekelezaji wa mpango wa APRM.    MAKADIRIO YA MAPATO NA MATUMIZI KWA MWAKA 2025/2026    Mheshimiwa Spika, katika Mwaka wa Fedha 2025/2026, Wizara inatarajia kukusanya maduhuli ya Serikali ya kiasi cha shilingi 1,454,426,010 kutoka vyanzo mbalimbali vilivyopo Makao Makuu na Balozi za Tanzania Nje ya Nchi. Vyanzo hivyo vya mapato vinajumuisha upangishaji wa nyumba za Serikali zilizopo nje ya nchi na kuthibitisha nyaraka.    Mheshimiwa Spika, katika Mwaka wa Fedha 2025/2026, Wizara imepanga kutumia kiasi cha shilingi 340,538,614,000. Kati ya fedha hizo shilingi 294,998,588,000 ni kwa ajili ya matumizi ya kawaida, zinazojumuisha shilingi 273,661,477,000 kwa ajili ya matumizi mengineyo na shilingi 21,337,111,000 kwa ajili ya mishahara ya watumishi waliopo Makao Makuu ya Wizara na Balozi za Tanzania.    Mheshimiwa Spika, bajeti ya matumizi mengineyo inajumuisha shilingi 1,257,428,928 kwa ajili ya Mpango wa Hiari wa Afrika wa Kujitathmini Katika Masuala ya Utawala Bora na Demokrasia; shilingi 1,400,000,000 kwa ajili ya Mahakama ya Afrika ya Haki za Binadamu na Watu; shilingi 1,500,000,000 kwa ajili ya Kituo cha Uhusiano wa Kimataifa cha Dkt. Salim Ahmed Salim; na shilingi 280,000,000 kwa ajili ya Bodi ya Ushauri wa Masuala ya Rushwa ya Umoja wa Afrika.    Mheshimiwa Spika, aidha, bajeti ya mishahara inajumuisha shilingi 3,350,066,000 kwa ajili ya mishahara ya watumishi wa Kituo cha Uhusiano wa Kimataifa cha Dkt. Salim Ahmed Salim.     Mheshimiwa Spika, aidha, katika Mwaka wa Fedha 2025/2026 Wizara imepanga kutumia fedha kiasi cha shilingi 45,540,026,000 kutoka Hazina kwa ajili ya kutekeleza miradi ya maendeleo. Fedha hizo zinajumuisha shilingi 10,260,000,000 kwa ajili ya kugharamia ujenzi, ukarabati na ununuzi wa majengo ya ofisi na makazi ya watumishi balozini; shilingi 34,000,000,000 kwa ajili ya kuendelea na ujenzi wa makao makuu ya Mahakama ya Afrika ya Haki za Binadamu na Watu jijini Arusha; na shilingi 1,280,026,000 kwa ajili ya kukamilisha ujenzi wa vyumba vya mihadhara katika Kituo cha Uhusiano wa Kimataifa cha Dkt. Salim Ahmed Salim jijini Dar es Salaam. Mchanganuo wa makadirio ya mapato na matumizi ya Wizara kwa Mwaka wa Fedha 2025/2026 ni kama unavyoonekana kwenye Jedwali Na. 3.     Jedwali Na. 6: Makadirio ya Mapato na Matumizi ya Fungu 034 2025/2026  Na.	Matumizi 	Kiasi (Sh.)    Matumizi Mengineyo 	273,661,477,000    Mishahara	21,337,111,000    Maendeleo 	45,540,026,000  	JUMLA 	340,538,614,000  Chanzo: Wizara ya Mambo ya Nje na Ushirikiano wa Afrika Mashariki    MAKADIRIO YA MAPATO NA MATUMIZI YA TAASISI ZILIZO CHINI YA WIZARA KWA MWAKA 2025/2026  Kituo cha Kimataifa cha Mikutano Arusha      Mheshimiwa Spika, katika kipindi cha Mwaka wa Fedha 2025/2026, Kituo kimepanga kukusanya mapato ya kiasi cha shilingi 33,188,520, 0 kutokana na vyanzo vya ndani. Mapato hayo yatatumika kugharamia uendeshaji wa Kituo, mishahara na miradi ya maendeleo ya upanuzi na ununuzi wa vifaa tiba katika Hospitali ya AICC pamoja na vifaa vya TEHAMA na samani za vyumba vya mikutano.  Kituo cha Uhusiano wa Kimataifa cha Dkt. Salim Ahmed Salim (SAS – CFR)    Mheshimiwa Spika, katika Mwaka wa Fedha 2025/2026 Kituo kinakadiria kupokea na kutumia fedha kiasi cha shilingi 8,278,516,000. Kati ya fedha hizo, shilingi 3,428,450,000 zitatokana na mapato kutoka vyanzo vya ndani; na shilingi 4,850,066,000 ni ruzuku kutoka Serikali Kuu. Ruzuku kutoka Serikali kuu inajumuisha shilingi 1,500,000, 0 kwa ajili ya matumizi mengineyo, shilingi 3,350,066,000 kwa ajili ya mishahara.  Mpango wa Hiari wa Afrika wa Kujitathmini katika Masuala ya Utawala Bora na Demokrasia    Mheshimiwa Spika, katika Mwaka wa Fedha 2025/2026 APRM Tanzania inakadiria kupokea na kutumia fedha kiasi cha shilingi 1,257,428,928. Kati ya fedha hizo, shilingi 567,871,929 ni ruzuku ya mishahara kutoka Serikali Kuu; na shilingi 689,556,999 ni ruzuku ya matumizi mengineyo kutoka Serikali Kuu.    HITIMISHO    Mheshimiwa Spika, ili kuweza kutekeleza kikamilifu majukumu ya Wizara kwa Mwaka wa Fedha 2025/2026, ninaomba Bunge lako Tukufu liidhinishe jumla ya Shilingi 340,538,614,000. Kati ya fedha hizo shilingi 294,998,588,000 ni kwa ajili ya Matumizi ya Kawaida na shilingi 45,540,026,000 ni kwa ajili ya Bajeti ya Maendeleo.    Mheshimiwa Spika, naomba kuhitimisha kwa kukushukuru tena wewe binafsi, kwa jinsi unavyoendesha vikao vya Bunge kwa weledi na umahiri wa hali ya juu. Vilevile, kwa niaba ya Wizara napenda kutoa shukrani za dhati kwa Kamati ya Kudumu ya Bunge ya Mambo ya Nje, Ulinzi na Usalama, Wenyeviti wa Kamati za Kudumu za Bunge na Waheshimiwa Wabunge wote kwa michango yao waliyoitoa kwa Wizara yangu.  Naomba nitumie fursa hii kuwatakia kila la heri katika Uchaguzi Mkuu ujao.    Mheshimiwa Spika, naomba kutoa hoja.    Rais wa Jamhuri ya Muungano wa Tanzania Mheshimiwa Dkt. Samia Suluhu Hassan, Rais wa Jamhuri ya Watu wa China Mheshimiwa Xi Jinping, na Rais wa Jamhuri ya Zambia Mheshimiwa Hakainde Hichilema wakishuhudia utiaji saini wa makubaliano ya uboreshaji wa reli ya TAZARA wakati wa Mkutano wa Ushirikiano kati ya Afrika na China   uliofanyika jijini Beijing mwezi Septemba 2024.  VIAMBATISHO    Kiambatisho Na. 1: Orodha ya Mikataba na Hati za Makubaliano kati ya Tanzania na Nchi Nyingine katika Mwaka wa Fedha 2024/2025  NA.	MKATABA/HATI YA MAKUBALIANO	TAREHE YA SAINI    Hati ya Makubaliano kati ya Jamhuri ya Muungano wa Tanzania na Jamhuri ya Msumbiji katika Sekta ya Afya      Memorandum of Understanding between the United Republic of Tanzania and the Republic of Mozambique on Cooperation in the Field of Health  	2 Julai, 2024    Hati ya Makubaliano kati ya Kituo chA Uwekezaji Tanzania   na Wakala wa Uwekezaji na Mauzo ya Nje ya Jamhuri ya Msumbiji       Memorandum of Understanding between Tanzania Investment Centre   of the United Republic of Tanzania and Agência Para a Promoção De Investimento Eexportaçōes, Ip   of the Republic of Mozambique 	2 Julai, 2024    Hati ya Makubaliano kati ya Jamhuri ya Muungano wa Tanzania na Visiwa vya Comoros katika Sekta ya Afya      Memorandum of Understanding between the United Republic of Tanzania through the Ministry of Health and the Union of Comoros through the Ministry of Health and Social  	24 Julai 2024    Hati ya Makubaliano kati ya Jamhuri ya Muungano wa Tanzania kupitia Wizara ya Viwanda na Biashara na Visiwa vya Comoro kupitia Wizara ya Uchumi, Viwanda, na Uwekezaji inayohusika na Mtangamano wa Kiuchumi kuhusu ushirikiano katika Sekta ya Biashara na Viwanda      Memorandum of Understanding Between the Government of the United Republic of Tanzania through the Ministry of Industry and Trade and the Government of the Union of Comoros through the Ministry of Economy, Industry, Investment in charge of the Economic integration on Cooperation in Field of trade and Industry 	24 Julai, 2024    Hati ya Makubaliano kati ya Wizara ya Mambo ya Nje na Ushirikiano wa Afrika Mashariki ya Jamhuri ya Muungano wa Tanzania na Wizara ya Mambo ya Nje na Ushirikiano wa Kimataifa ya Comoro inayohusika na Masuala ya Nchi za Kiarabu, Diaspora, Nchi Zinazozunguza Lugha ya Kifaransa, na Mtangamano wa Nchi za Kiafrika katika Mafunzo ya Kidiplomasia      Memorandum of Understanding between the Ministry of Foreign Affairs and East African Cooperation of the United Republic of Tanzania and The Ministry of the Foreign Affairs and International Cooperation In charge of Arab World, Diaspora, Francophony and African Integration on Cooperation in the Diplomatic Training  	24 Julai, 2024    Hati ya Makubaliano kati ya Malawi, Msumbiji na Tanzania kuhusu Tume ya Pamoja ya Usimamizi wa Bonde la Mto Ruvuma      Memorandum of Understanding between Malawi, Mozambique and Tanzania for Joint Management and Development of the Ruvuma River Basin  	31 Julai,2024    Hati ya Makubaliano kati ya Jamhuri ya Muungano wa Tanzania na Sierra Leone kuhusu Sekta ya Ulinzi      Memorandum of Understanding between the United Republic of Tanzania and the Government of the Republic of Sierra Leone on Defence Cooperation  	27 Julai,2024    Itifaki ya Matakwa ya Usalama wa Chakula na Usafi wa Mimea katika Usafirishaji Mashudu kutoka Tanzania hadi China       Protocol Of Sanitary and Phytosanitary Requirement for the Export of Sunflower Seed Cake from the United Republic of Tanzania to China  	14 Agosti, 2024      Hati ya Makubaliano kuhusu Uhuishaji wa Reli ya Tanzania  Zambia         Memorandum of Understanding on Revitalization of Tanzania Zambia Railway   	4 Septemba,2024    Hati ya Makubaliano kati ya Wizara ya Mambo ya Nje na Ushirikiano wa Afrika Mashariki ya Jamhuri ya Muungano wa Tanzania na Wizara ya Mambo ya Nje ya Finland       Memorandum of Understanding Between Ministry for Foreign Affairs of Finland and The Ministry of Foreign Affairs and East African Cooperation on Political Consultations  	10 Septemba,2024    Hati ya Makubaliano ya Ushirikiano katika ulinzi wa Raia na kati ya Kikosi cha Zimamoto na Uokoaji cha Tanzania na Ofisi ya Kurugenzi ya Ulinzi wa Raia ya Saudi Arabia      Memorandum of Understanding for Cooperation on Civil Defense and Protection Between the Government of Kingdom of Saudi Arabia and the Government of The United Republic of Tanzania 	19 Septemba,2024    Mkataba wa ushirikiano kati ya Tanzania na Saudi Arabia katika sekta ya Kupambana na uhalifu     Cooperation Agreement between the Government of the United Republic of Tanzania and the Government of the Kingdom of Saudi Arabia in the field of Combating Crime	19 Septemba,2024    Hati ya Makubaliano kati ya Chuo cha Bandari Dar es Salaam   na Wakala wa Taifa wa Masuala ya Bahari ya Visiwa vya Comoro kuhusu ushirikiano katika eneo la Bahari, Miradi ya Bahari na Programu za Kupokea Wanafunzi kutoka Comoro katika Chuo cha DMI       Memorandum of Understanding between Dar es Salaam Maritime Institute   of The United Republic of Tanzania and National Agency of Maritime Affairs   of The Union of Comoros on Cooperation in the Areas of Maritime Issues and Oversee Various Maritime Related Project and Enrolment of Comoro's Students into Dar Es Salaam Maritime Institute 	20 Septemba, 2024    Hati ya Makubaliano kati ya kati ya Kikosi cha Zimamoto na Uokoaji cha Tanzania chini ya Wizara ya Mambo ya Ndani na Jamhuri ya Kiislamu ya Iran katika Sekta ya cha Zimamoto na Uokoaji      Memorandum of Understanding   between Tanzania Fire and Rescue force in the Ministry of Home Affairs of the United Republic of Tanzania and Islamic Republic of Iran in the field of Firefighting and Rescue Services  	19 Oktoba,2024    Hati ya Makubaaliano baina ya Wizara ya Mifugo na Uvuvi ya Serikali ya Muungano wa Tanzania na Wizara ya Kilimo ya Jamhuri ya Kiislamu ya Iran kuhusiana na Ushirikiano wa Masuala ya Afya ya Wanyama      Memorandum of Understanding between the Ministry of Livestock and Fisheries of the Government of the United Republic of Tanzania and the Ministry of Agriculture Jihad of the Islamic Republic of Iran on Cooperation in the Field of Animal Health	19 Oktoba,2024    Hati ya Makubaliano baina ya Wizara ya Kilimo ya Jamhuri ya Muungano wa Tanzania na Wizara ya Kilimo ya Jamhuri ya Kiislamu ya Iran kuhusiana na Ushirikiano wa masuala ya Kilimo      Memorandum of Understanding between the Ministry of Agriculture of the United Republic of Tanzania and Ministry of Agriculture Jihad of the Islamic Republic of Iran on Cooperation in the field of Agriculture 	19 Oktoba,2024    Hati ya Makubaliano baina ya Ofisi ya Waziri Mkuu Kazi, Vijana, Ajira na Wenye Ulemavu ya Jamhuri ya Muungano wa Tanzania na Wizara ya Ushirika, Kazi na Ustawi wa Jamii ya Jamhuri ya Kiislamu ya Iran katika masuala ya Ushirikiano wa Kazi, Ajira na Hifadhi ya Jamii      Memorandum of Understanding between the Prime Minister’s Office Labour, Youth, Employment and Persons with Disability of the United Republic of Tanzania and the Ministry of Cooperatives, Labour and Social Welfare of the Islamic Republic of Iran on Cooperation in the Field of Labour, Employment and Social Security	19 Oktoba,2024    Hati ya Kuanzisha Kamati ya Pamoja ya Biashara ya Iran na Tanzania baina ya Chemba ya Biashara, Viwanda, Madini na Kilimo ya Iran   na Chemba ya Biashara, Viwanda na Kilimo ya Tanzania        Memorandum of Understanding on the Establishment of Iran Tanzania Joint Business Committee between Iran Chamber of Commerce, Industries, Mines and Agriculture   and Tanzania Chamber of Commerce, Industry and Agriculture  	19 Oktoba,2024    Hati ya Makubaliano baina ya Mamlaka ya Maendeleo ya Biashara ya Jamhuri ya Muungano wa Tanzania na Mamlaka ya Kukuza Biashara ya Jamhuri ya Kiislamu ya Iran kwa ajili ya Kukuza Biashara      Memorandun of Understanding between Tanzania Trade Development Authority of the United Republic of Tanzania and Trade Promotion of the Islamic Republic of Iran in the Promotion of Trade 	19 Oktoba,2024    Hati ya Makubaliano baina ya Wizara ya Utamaduni, Sanaa na Michezo ya Jamhuri ya Muungano wa Tanzania na Wizara ya Michezo ya Jamhuri ya Kiislamu ya Iran kuhusiana na Ushirikiano wa Maendeleo ya Michezo      Memorandum of Understanding between the Ministry of Culture, Arts and Sports of the United Republic of Tanzania and the Ministry of Sports and Youth of the Islamic Republic of Iran Cooperation in the Field of Sports Development 	19 Oktoba,2024    Hati ya Makubaliano kati ya Wizara ya Wizara ya Mawasiliano na Teknolojia ya Habari na Kamuni ya Eliktroniki na Mawasiliano ya China kuhusu kuanzisha Ushirikiano kuwezesha Uchumi wa Kidigitali kukuza Sekta ya Taarifa za Kielektroniki       Memorandum of Understanding Between the Ministry of Information, Communication and Information Technology   China Electronics Information Service Co., Ltd   on the Establishment of Cooperation in Support of Digital Economy with A Specific Focus on Promoting the Electronics Information Industry in Tanzania 	21 Oktoba, 2024    Programu ya Ushirikiano katika eneo la Uhifadhi na Utunzaji wa Nyaraka za Kihistoria baina ya Serikali ya Kisultani ya Oman na Serikali ya Jamhuri ya Muungano wa Tanzania      Executive Program for Cooperation in the field of Historical Documentation and Records and Archives Management Between the National Records and Archives Authority   and the Records and Archives Management Department in the Office of President (PRO-RA   of the United Republic of Tanzania for the year 2024/2025. 05 Diceember, 2024	5 Desemba, 2024    Mkataba baina ya Serikali ya Kisultani ya Oman na Serikali ya Jamhuri ya Muungano wa Tanzania kuhusiana na kuondoa Utozaji Kodi mara mbili katika Kodi ya Mapato na kuzuia uepaji wa Kodi      Agreement between the Government of the Sultanate of Oman and the Government of the United Republic of Tanzania for the elimination of Double Taxation with Respect to Taxes on Income and the Prevention of Tax Evasion and Avoidance 	15 Desemba, 2024    Hati ya Makubaliano baina ya Serikali ya Shirikisho la Jamhuri ya Kidemokrasia ya Ethiopia na Serikali ya Jamhuri ya Muungano wa Tanzania Katika ushirikiano wa Masuala ya Uhamiaji      Memorandum of Understanding between the Government of the Federal Democratic Republic of Ethiopia and the Government of the United Republic of Tanzania on Cooperation in Migration Matters 	17 Desemba, 2024    Hati ya Makubaliano baina ya Serikali ya Shirikisho la Jamhuri ya Kidemokrasia ya Ethiopia na Serikali ya Jamhuri ya Muungano wa Tanzania Katika ushirikiano wa masuala ya Biashara      Memorandum of Understanding between the Government of the Federal Democratic Republic of Ethiopia and the Government of the United Republic of Tanzania on Cooperation on Trade Cooperation 	17 Desemba, 2024    Hati ya Makubaliano baina ya Serikali ya Shirikisho la Jamhuri ya Kidemokrasia ya Ethiopia na Serikali ya Jamhuri ya Muungano wa Tanzania Katika ushirikiano wa masuala ya Viwanda      Memorandum of Understanding between the Government of the Federal Democratic Republic of Ethiopia and the Government of the United Republic of Tanzania on Cooperation on Industry Cooperation 	17 Desemba, 2024    Hati ya Makubaliano baina ya Wizara ya Kilimo ya Serikali ya Shirikisho la Jamhuri ya Shirikisho la Kidemokrasia ya Ethiopia na Wizara ya Mifugo na Uvuvi ya Serikali ya Jamhuri ya Muungano wa Tanzania Katika ushirikiano wa masuala ya uzalishaji wa Mifugo, Uchakataji na Utafiti      Memorandum of Understanding between the Ministry of Agriculture of the Government of the Federal Democratic Republic of Ethiopia and the Ministry of Livestock and Fisheries of the Government of the United Republic of Tanzania on Livestock Production, Processing and Research. 	17 Desemba, 2024    Hati ya Makubaliano baina ya Chuo cha Masuala ya Anga cha Ethiopia na Chuo cha Taifa cha Usafirishaji katika masuala ya usafiri wa Anga      Memorandum of Understanding between the Ethiopian Aviation University and the National Institute of Transport in the field of Aviation 	17 Desemba, 2024    Hati ya Makubaliano baina ya Chuo cha Mafunzo ya Utalii cha Serikali ya Shirikisho la Kidemokrasia ya Ethiopia na Chuo cha UItalii cha Jamhuri ya Muungano wa Tamzania kuhusiana na ushirikiano wa Kitaaluma     Memorandum of Understanding between the Tourism Training Institute of the Federal Democratic Republic of Ethiopian and the National College of Tourism of the United Republic of Tanzania on Academic Cooperation 	17 Desemba, 2024    Hati ya Makubaliano kati ya Kituo cha Dkt. Salim Ahmed Salim na Chuo cha Kidiplomasia cha Saud N. Al Sabah cha Taifa la Kuwait       Memorandum of Understanding between Dr Salim Ahmed Salim Centre for Foreign Relations and Saud N. Al Sabah Kuwait Diplomatic Institute Ministry of Foreign Affairs of the State of Kuwait  	23 Desemba, 2024    Mkataba wa Jumla kati ya Jamhuri ya Muungano wa Tanzania na   Shirikisho la Jamuri ya Somalia       General Cooperation Agreement between the United Republic of Tanzania and the Federal Republic Somalia 19 December, 2024 	29 Januari, 2025    Mkataba wa Ushirikiano kuhusu Usalama Kati ya Jamhuri ya Muungano wa Tanzania na Shirikisho la Jamuri ya Somalia      Cooperation Agreement on Safety between the United Republic of Tanzania and the Federal Republic Somalia 29 Januari, 2025 	29 Januari, 2025    Hati ya Makubaliano kati ya JAmhuri ya Muungano wa Tanzania na Shirikisho la Jamhuri ya Somalia kuhusu Sekta ya Kuendeleza Lugha ya Kiswahili na Utamadumi      Memorandum of Understanding between the United Republic of Tanzania and the Federal Republic Somalia on Cooperation in the Field of Development of Kiswahili Language and Culture  	29 Januari, 2025    Hati ya Makubaliano kati ya Wizara ya Afya ya Jamhuri ya Muungano wa Tanzania na Ofisi ya Sera ya Masuala ya Afya na Sekreatarieti ya Baraza la Mawaziri la Japan     Memorandum of Understanding between the Ministry of Health of the United Republic of Tanzania and Office of Masuala ya Afya na Sketretarieti ya Baraza la Mawaziri ya Japan Health Care Policy, the Cabinet Secretariat of Japan 	9 Januari,2025    Hati ya Makubaliano baina ya Serikali ya Jamhuri ya Muungano wa Tanzania na Bomba la Mafuta la Afrika Mashariki katika Masuala ya Kutoa Ulinzi      Memorandum of Understanding between the Government of the United Republic of Tanzania and East Africa Crude Oil Pipeline   Limited on the Provision of security Services.  	16 Februari, 2025    Hati ya Makubaliano baina ya Serikali ya Jamhuri ya Muungano wa Tanzania kupitia Wizara ya Afya na Jamhuri ya Ireland kupitia Huduma za Afya katika eneo la Afya      Memorandum of Understanding between the Government of the United Republic of Tanzania through the Ministry of Health and the Republic of Ireland through Health Services Regarding Cooperation in the field of Health. 19 Februari, 2025. 	19 Februari, 2025    Wizara ya Mambo ya Nje na Ushirikiano wa Afrika Mashariki ya Jamhuri ya Muungano wa Tanzania na Wizara ya Mambo ya Nje na Biasgara ya Hungary katika sekta ya Mafunzo ya Kidiplomasia      Memorandum of Understanding on Cooperation between the ministry of Foreign Affairs and East African Cooperation and the Ministry of Foreign Affairs and East African Cooperation and Trade of Hungary in the Field of Diplomatic Training  	21 Februari 2025    Hati ya Makubaliano kati ya Jamhuri ya Muungano wa Tanzania na Jamhuri ya Malawi katika Sekta ya Afya.      Memorandum of Understanding between the Government of the United Republic of Tanzania through the Ministry of Health and the Government of the Republic of Malawi through the Ministry of Health on Cooperation in health Sector  	26 Februari 2025    Mkataba baina ya Jamhuri ya Muungano wa Tanzania na Jamhuri ya Malawi katika kubadilishana Wafungwa.      Agreement between the Government of the United Republic of Tanzania and the Government of the Republic of Malawi on Exchange of Prisoners. 	26 Februari, 2025    Hati ya Makubaliano baina ya Wizara ya Afya ya Jamhuri ya Muungano wa Tanzania na Wizara ya Mambo ya Nje ya Falme za Kiarabu kuwezesha ujenzi wa Hospitali ya Emirates-Tanzania katika manisapaa ya Bukoba.    Memorandum of Understanding between the Ministry of Health of the United Republic of Tanzania and the Ministry of Foreign Affairs of the United Arab Emirates for Facilitating the Construction of the Emirates–Tanzania Hospital in Bukoba in the United Republic of Tanzania	5 Mei, 2025    Hati ya Makubaliano baina ya Serikali ya Jamhuri ya Muungano wa Tanzania na Serikali ya Falme za Kiarabu kushirikiana katika uwekezaji kwenye sekta ya madini    Memorandum of Understanding between the Government of the United Republic of Tanzania and the Government of the United Arab Emirates on Investment Cooperation in the Mineral Sector;    Mei, 2025    Mkataba baina ya Serikali ya Jamhuri ya Muungano wa Tanzania na Serikali ya Falme za Kiarabu kushirikiana katika masuala ya forodha    Agreement between the Government of the United Republic of Tanzania and the Government of the United Arab Emirates on Cooperation and Mutual Assistance in Customs Matters.	5 Mei, 2025    Mkataba wa Uwili baina ya Jamhuri ya Muungano wa Tanzania na Jamhuri ya Msumbiji kuanzisha na kutekeleza Kituo cha Kutoa Huduma kwa Pamoja Mpakani Mtambaswala/Negomano    Bilatera Agreement between the United Republic of Tanzania and the Republic of Mozambique for Establishment and Implementation of One Stop Border Post   at Mtambaswala/Negomano	8 Mei, 2025    Mkataba wa Kubadilishana Wafungwa baina ya Jamhuri ya Muungano wa Tanzania na Jamhuri ya Msumbiji    The Agreement on Exchange of Prisoners between the United Republic of Tanzania and the Republic of Mozambique;    Mei, 2025    Hati ya Makubaliano baina ya Wizara ya Elimu, Sayansi na Teknolojia ya Jamhuri ya Muungano wa Tanzania na Wizara ya Elim una Maendeleo ya Watu ya Jamhuri ya Msumbiji kwaajili ya Program ya Kubadilishana Wanafunzi yaTanzania-Msumbiji     Memorandum of Understanding between the Ministry of Education, Science and Technology of the United Republic of Tanzania and the Ministry of Education and Human Development of the Republic of Mozambique on Tanzania Mozambique Students Exchange Programme (TAMOSE	8 Mei, 2025    Hati ya Makubaliano baina ya Serikali ya Jamhuri ya Muungano wa Tanzania na Serikali ya Jamhuri ya Msumbiji kwa ajili ya ushirikiano katika Masuala ya Utamaduni    Memorandum of Understanding between the Government of the United Republic of Tanzania and the Government of the Republic of Mozambique on cooperation in the field of Culture;    Mei, 2025    Hati ya Makubaliano baina ya Mamlaka ya Dawa na Vifaa Tiba ya Tanzania na Mamlaka ya Taifa ya Dawa ya Msumbiji Kushirikiana katika Masuala ya Dawa na Udhibiti wa Vifaa vya Kibiolojia    Memorandum of Understanding between Tanzania Medicine and Medical Device Authority and National Medicine Regulatory Authority   of the Republic of Mozambique on the field of Medicines and Biological Products Control.     Mei, 2025    Hati ya Makubaliano baina ya Shirika la Utangazaji Tanzania na Redio Msumbiji    Memorandum of Understanding Between Tanzania Broadcasting Corporation and Radio Mozambique.    Mei, 2025    Mkataba wa Kuondoa Utozaji Kodi Mara Mbili   baina ya Jamhuri ya Czech na Jamhuri ya Muungano wa Tanzania.    Agreement between the Government of the Czech Republic and the Government of the United Republic of Tanzania for the Elimination of Double Taxation with respect to Taxes on Income and for the prevention of Tax Evasion and Avoidance	14 Mei, 2025    Hati ya Makubaliano ya ushirikiano kati ya Kituo cha Uhusiano wa Kimataifa Cha Dkt. Salim Ahmed Salim na Taasisi ya CMI — Matti Ahtisaar Peace Foundation    Memorandum of Understanding between Dr. Salim Ahmed Salim Centre for Foreign Relations   and CMI Martti Artisaari Peace Foundation of Finland	16 Mei, 2025    Kiambatisho Na. 2: Wimbo wa Jumuiya ya Afrika Mashariki    WIMBO WA AFRIKA MASHARIKI      Ee Mungu twaomba ulinde  Jumuiya Afrika Mashariki  Tuwezeshe kuishi kwa amani  Tutimize na malengo yetu.    Chorus  Jumuiya Yetu sote tuilinde  Tuwajibike tuimarike  Umoja wetu ni nguzo yetu  Idumu Jumuiya yetu.      Uzalendo pia mshikamano  Viwe msingi wa Umoja wetu  Uhuru na Amani  Mila zetu na desturi zetu.    Chorus  Jumuiya Yetu sote tuilinde  Tuwajibike tuimarike  Umoja wetu ni nguzo yetu  Idumu Jumuiya yetu.      Viwandani na hata mashambani  Tufanye kazi sote kwa makini  Tujitoe kwa hali na mali  Tuijenge Jumuiya bora.  