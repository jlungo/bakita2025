JAMHURI YA MUUNGANO WA TANZANIA TAASISI YA KUZUIA NA KUPAMBANA NA RUSHWA UTAFITI WA RUSHWA YA NGONO KATIKA TAASISI ZA ELIMU YA JUU: UCHUNGUZI KIFANI WA CHUO KIKUU CHA DAR ES SALAAM NA DODOMA JUNI, 2020 i MUHTASARI RASMI (EXECUTIVE SUMMARY) Usuli Taasisi ya Kuzuia na Kupambana na Rushwa nchini (TAKUKURU) ilifanya utafiti kwa lengo la kuwezesha upatikanaji wa taarifa za kisayansi zitakazosaidia kukabiliana na vitendo vya rushwa ya ngono katika Taasisi za elimu ya juu nchini. Aidha utafiti huu uliongozwa na malengo mahususi yafuatayo; Kuwezesha kupata taarifa za kina kuhusu kuwepo kwa tatizo la rushwa ya ngono; Kuchunguza sababu za kuwepo vitendo vya rushwa ya ngono; Kutathmini uwepo na ufanisi wa mifumo ya udhibiti wa ndani ya maadili juu ya vitendo vya rushwa ya ngono; na Kutoa mapendekezo yatakayowezesha Taasisi na Serikali kwa jumla kupambana na kuzuia rushwa ya ngono kwenye taasisi za elimu ya juu. Jukumu hili la TAKUKURU linatokana na matakwa ya kifungu cha 7 (a) na (c) cha Sheria ya Kuzuia na Kupambana na Rushwa Namba 11/2007. Kwa mujibu wa kifungu hiki, TAKUKURU inao wajibu wa kuzuia rushwa katika taasisi za umma na binafsi kwa kufanya chambuzi za mifumo katika taasisi hizo ili kubaini uwepo wa mianya ya rushwa na kisha kutoa ushauri wa namna bora ya kudhibiti mianya hiyo. Vilevile, TAKUKURU imefanya utafiti huu kama njia mojawapo ya kutekeleza moja ya malengo ya Mkakati wa Taifa Dhidi ya Rushwa na Mpango wa Utekelezaji Awamu ya Tatu (NACSAP III), “kuimarisha ufanisi, uwazi na uwajibikaji wa utoaji huduma katika sekta ya umma na binafsi”. Ili kufanikisha utafiti huu, TAKUKURU iliingia ubia na Asasi ya Kiraia ya WFT (Women Trust Fund) kama sehemu ya utekelezaji wa NACSAP III wa kujenga daraja na wapiganaji wa vita dhidi ya rushwa. NACSAP III imebainisha majukumu ya wadau mbalimbali kwenye vita dhidi ya rushwa. Kwa upande wa Asasi za Kiraia, baadhi ya majukumu ni pamoja na: (i) kufanya utafiti na mafunzo kuhusu rushwa, maadili na utawala bora (ii) kuimarisha kiwango cha uwazi na uwajibikaji katika shughuli zao, pamoja na (iii) kushiriki katika kampeni za maadili ya Taifa na Utawala Bora (URT: 2007).  ii Pamoja na kwamba Serikali ya Jamhuri ya Muungano wa Tanzania imechukua hatua kadhaa za kupambana na rushwa, ikiwemo rushwa ya ngono, bado yapo malalamiko ya rushwa ya ngono hapa nchini. Zipo sababu nyingi za kuendelea kuwepo kwa malalamiko ya rushwa ya ngono, ambazo ni pamoja na: matumizi mabaya ya madaraka; mikakati dhaifu ya kutekeleza sheria za rushwa ya ngono; uelewa hafifu; kutokutambua kina na athari za tatizo la rushwa ya ngono; na jamii kulionea aibu suala hili. Hali hii inasababisha waathiriwa wa rushwa ya ngono kuendelea kuumia kimya kimya ambapo wakosaji kuendelea na vitendo hivi bila kuchukuliwa hatua stahiki za kisheria. Rushwa ya ngono hugeuza haki ya muombwaji kuwa upendeleo na siyo stahiki yake. Inapohusu kumpokonya mtu haki yake, husababisha madhara kwenye nyanja mbalimbali kama vile kupata jeraha lisilotibika kwenye maisha yake na mahala pengine anaweza kugeuzwa mtumwa wa ngono, na hivyo kushindwa kukuza vipaji vyake vya uhalisia. Hali hii huathiri uchumi wa taifa Kwanini utafiti wa rushwa ya ngono? Pamoja na kutambua athari za rushwa ya ngono kwa wahanga, jamii na hata uchumi, hili ni eneo ambalo halijafanyiwa utafiti wa kina hapa nchini. Tofauti na aina nyingine za rushwa zinazotumia ubadilishaji wa vitu yakinifu au ridhaa ya mtoa rushwa na mpokea rushwa, hii ni rushwa inayotokana na tabia ya mdai rushwa kutumia mamlaka yake kushawishi, kushinikiza ngono badala ya vitu yakinifu. Licha ya kutumia taarifa na maarifa ya kina yatokanayo na utafiti huu kuhusu suala hili la rushwa ya ngono linavyoumiza taifa, jamii, taasisi, na watu binafsi wakiwemo waathirika, utafiti huu ni nyenzo muhimu kwa watunga sera na sheria katika kushughulikia tatizo la rushwa ya ngono. Dhamira ni kuchangia kwenye juhudi mbalimbali za kupambana na kuzuia vyanzo vikuu vya uendelezaji wa vitendo vya rushwa ya ngono. Kwanini Vyuo vya Elimu ya Juu? Dira ya Taifa inadhamiria ifikapo mwaka 2025, Tanzania itakuwa ni nchi ya Taifa la wasomi na wenye kupenda kujielimisha. Hivyo basi tatizo au changamoto yoyote inayogusa sekta ya elimu  iii itaathiri ufikiwaji wa dira hii. Elimu ya juu ni kiwanda cha kuzalisha nguvu kazi ya taifa hivyo husaidia kukuza uchumi na kuwezesha nchi kufikia malengo yake ikiwa ni pamoja na kufikia uchumi wa viwanda. Hivi karibuni kumekuweko na malalamiko mengi kuhusu uwepo wa matukio ya rushwa za ngono kwenye taasisi za elimu ya juu, na hivyo utafiti huu utawezesha kubainisha kina cha tatizo, kwanini hali hii, nini kifanyike na namna ya kulishughulikia suala hili. Kwa nini Chuo Cha Dar es Salaam na Dodoma? Hivi ni miongoni mwa vyuo vinavyomilikiwa na umma hapa nchini. Kinadharia, ni vyuo vinavyohitajika au vinavyotarajiwa kuwa mfano katika utawala bora. Chuo Kikuu cha Dar es Salaam (UDSM) ndiyo chuo cha kwanza cha umma hapa nchini kilichozalisha viongozi wengi kuliko vyuo vyote. Aidha, ndicho chuo cha kwanza katika Bara la Afrika kuzalisha fikra za kimapinduzi, zilizoweza kunoa viongozi wengi walioweza kuchanganua jinsi Bara la Afrika lilivyoporwa rasilimali zake na linavyoendelea kufukarishwa. Kimantiki, ni chuo ambacho kinapaswa kuongoza fikra mbadala ikiwa ni pamoja na fikra zinazopinga unyanyasaji wa kijinsia. Vilevile, ni chuo kikubwa nchini na kinachodahili wanafunzi wengi zaidi. Kwa mwaka 2017/2018 pekee, chuo hiki kilifanya udahili wa wanafunzi 13,626 ambao ni sawa na 21% ya wanafunzi wote waliodahiliwa kwenye taasisi za elimu ya juu nchini kwa mwaka. Chuo Kikuu cha Dodoma (UDOM) kipo Makao Makuu ya nchi na kichanga kwa kulinganisha na UDSM. Kimantiki, chuo hiki hakikuhitaji kuandika sera, au miongozo mipya kwani kilikuwa na fursa ya kujifunza kutoka chuo cha UDSM kuhusu masuala mengi ikiwa ni pamoja na kanuni na miongozo inayokataza rushwa ya ngono katika taasisi za elimu ya juu. Vilevile, ni chuo chenye udahili wa wanafunzi wengi. Kwa mfano, kwa mwaka wa masomo 2017/2018, chuo hiki kilidahili wanafunzi 9,151 (Tanzania Commission for Universities   TCU, 2018). Hivyo, vyuo hivi viwili vilihusishwa katika utafiti huu kutokana na historia ya vyuo hivi, umiliki wake (vyuo vya umma) na wingi wa udahili wa wanafunzi. Hivi ndivyo vyuo vikuu vikubwa viwili vinavyomilikiwa na Serikali na vinavyoongoza kwa kudahili wanafunzi wengi zaidi  iv nchini. Aidha, kutokana na ukubwa wake na idadi kubwa ya wanafunzi nchini, utafiti uliona kuwa ni sehemu sahihi ya kuweza kuchunguza na kujenga msingi wa kisayansi kuhusu rushwa ya ngono nchini. Taarifa na mapendekezo yatokanayo na utafiti huu yanaweza kutumiwa na vyuo na taasisi nyingine za umma, sekta binafsi na asasi za kiraia kujitathmini katika maeneo yaliobainishwa na hivyo, kuweza kubuni mikakati ya kukabiliana na tatizo la rushwa ya ngono kwa kuzingatia uhalisia wa taasisi husika. Mbinu za ukusanyaji wa taarifa Taarifa za msingi zilikusanywa kwa kutumia madodoso, usaili, majadiliano ya vikundi na ziara za watafiti katika vyuo tafitiwa. Taarifa za upili (secondary data) zilipatikana kwa uchambuzi wa nyaraka zikiwemo sera, sheria, kanuni na miongozo mbalimbali inayosimamia vyuo hivyo. Aidha, kazi za tafiti zinazohusu rushwa ya ngono zilipitiwa. Taarifa zilizokusanywa zilichambuliwa kwa kutumia programu tumizi ya kuchambua taarifa za sayansi ya jamii (SPSS) na taarifa nyingine zilichambuliwa kwa kufanya uchambuzi wa maudhui. Muhtasari wa mambo makuu yaliyojitokeza kwenye utafiti Kwa ujumla, utafiti umebaini kwamba tatizo la rushwa ya ngono kwenye vyuo vilivyoshiriki lipo na kwamba tatizo hili ni kubwa na si la kupuuzwa. Shuhuda za waathiriwa wa rushwa ya ngono pamoja na shuhuda za uwepo wa watuhumiwa ambao hawajachukuliwa hatua zilitolewa. Vilevile, utafiti ulibaini kuwepo kwa sera, miongozo na sheria ndogondogo zinazoharamisha rushwa ya ngono kwenye taasisi zote za umma ikiwa ni pamoja na vyuo vikuu. Kwa mfano, Kanuni za Utumishi wa umma (2014, kanuni ya 36) zimepiga marufuku kwa mwajiri au mtumishi wa umma kufanya aina yoyote ya udhalilishaji wa kijinsia kwa kumtaka mwajiriwa kufanya ngono au kufanya aina yoyote itakayosababisha kufanyika ngono kama kigezo cha ahadi ya kupendelewa kazini, au kulazimisha ngono ili mwajiriwa kuepuka vitisho ambavyo vitaathiri ajira yake au kutumia kigezo cha ngono ili mwajiriwa aepuke vitisho dhidi ya maslahi ya sasa au ya baadae katika ajira yake.  v Vyuo vyote viwili vina kanuni za maadili za watumishi; Kanuni za Maadili kwa Watumishi wa Chuo Kikuu cha Dar es Salaam (2018) na kanuni za maadili Chuo Kikuu Dodoma (2012). Kanuni hizi zinabatilisha na kutoa katazo la kutumia rushwa ya ngono kutoa ufaulu, kufanya vitendo vinavyoashiria ngono, au kufanya mawasiliano yanayoashiria uhitaji wa rushwa ya ngono. Aidha, zinakataza kumsumbua au kumnyanyasa mtu yeyote yule anayetoa taarifa juu ya unyanyasaji wa kingono (UDSM, 2018). Pamoja na kuwepo kwa miongozo na kanuni zinazokataza rushwa ya ngono, utafiti ulibaini mapungufu kwenye uwajibikaji wa udhibiti wa matumizi mabaya ya mamlaka hivyo kutoa mianya inayosababisha kuwepo kwa vitendo vya rushwa ya ngono. Jambo hili lilielezwa kusababishwa na kutokuwepo utashi wa dhati kwa wale waliopewa dhamana ya uongozi na watoa huduma katika kushughulikia tatizo la rushwa ya ngono kikamilifu. Tabia za kuwalinda wakosaji, zimesababisha kutokuimarisha ufuatiliaji wa sera na miongozo, kutokusimamia maadili ya watendaji kwenye suala hili na kushindwa kuchukua hatua stahiki za kinidhamu kwa wale wanaoendeleza vitendo vya rushwa ya ngono kwenye taasisi husika. Mifano ilitolewa ya wahadhiri wanaodaiwa kujihusisha na rushwa ya ngono wanavyoendelea kupewa nyadhifa mbalimbali za uongozi na vyeo vya kitaaluma. Shuhuda zilitolewa kuhusu vitisho kwa watoa taarifa wakiwa waathiriwa au wahadhiri/watumishi wa vyuo husika. Shuhuda zilitolewa kuhusu wanafunzi waliopendelewa na kupewa aidha ajira au kupewa udhamini wa masomo  bila kustahili pale ambapo wamekubali kutoa rushwa ya ngono. Shuhuda nyingine zilitolewa kwa kuwepo watuhumiwa waliopewa adhabu kidogo sana kulingana na kosa, kwa mfano mhadhiri kupewa likizo ya mwaka iliyomwezesha kuendelea na shughuli zake za ushauri wa kitaalam na hatimaye kurudi chuoni kuendelea na shughuli kama kawaida baada ya muda huo kupita. Shuhuda zilitolewa kwa uongozi wa vyuo kutokufanyia kazi mapendekezo ya kamati za maadili hasa kwa masuala yanayohusu rushwa ya ngono. Ukosefu wa utashi na uwajibikaji unakatisha tamaa waathiriwa wa rushwa ya ngono au watendaji wenye maadili kutoa taarifa kuhusu vitendo vya rushwa ya ngono. Utafiti ulibaini mapungufu kwenye mifumo ya utahini inayotoa mwanya kwa wahadhiri kutumia vibaya mamlaka yao. Shuhuda zilitolewa kuhusu wanafunzi waliofelishwa kutokana na kukataa rushwa ya ngono au wanafunzi wa kiume kufelishwa kwa vile marafiki wao wa kike wamekataa  vi kutoa rushwa ya ngono. Shuhuda zilitolewa kuhusu kubadilishwa kwa alama za mitihani hata baada ya matokeo kutoka rasmi. Shuhuda zilitolewa kuhusu wanafunzi waliopendelewa kwenye kupewa alama za juu na hatimaye kuajiriwa chuoni bila kustahili. Mapungufu yamejitokeza kwenye mifumo ya vyombo vya kusimamia utekelezwaji wa sera na miongozo hususan kwenye suala la rushwa ya ngono. Kamati za maadili kushindwa kudhibiti rushwa ya ngono, vitengo vya jinsia kukosa nyezo za kiuchunguzi za kuthibitisha makosa ya rushwa ya ngono na uwezo wa kuelimisha jamii kuhusu rushwa ya ngono, ofisi za mshauri wa wanafunzi na vitengo vya jinsia kukosa uwezo wa kutathmini, kufuatilia na kukusanya ushahidi juu ya malalamiko ya rushwa ya ngono yanayowasilishwa kwao. Utafiti ulibaini mianya mingine inayosababisha kuendelezwa kwa rushwa ya ngono ikiwa ni pamoja na ukosefu wa huduma za msingi kwa wanafunzi kama vile nyumba za kulala (hostels), mikopo, pamoja na mifumo ya ajira za wakufunzi isiyozingatia weledi na maadili ya kazi kwenye baadhi ya taasisi za elimu (teaching ethics). Aidha, utafiti umebaini kuwa Sheria ya kuzuia na kupambana na rushwa Na. 11/2007 inatoa mwanya kwa wasio na mamlaka kuwashawishi kwa makusudi wenye mamlaka kuwapa ngono. Jambo hili lilifanikiwa kutokana na wahadhiri au watumishi wasio waadilifu wa kutozingatia kanuni na taratibu zinazowaongoza kwenye utendaji wao. Mapendekezo Kutokana na matokeo tajwa, utafiti umebainisha mapendekezo machache yaliyotokana na mijadala ya washiriki wa utafiti huu. Umuhimu wa kuboresha na kuimarisha mifumo ya uwajibikaji kwenye kupambana na rushwa ya ngono ulijitokeza kama eneo la kipaumbele kwenye kupambana na tatizo la rushwa ya ngono ndani ya vyuo vya elimu ya juu na taasisi nyingine za umma na za sekta binafsi. Mapendekezo yalibainishwa kwa kila mdau: Serikali   Iuwajibishe uongozi wa vyuo vikuu kwenye kujenga mazingira wezeshi na salama kwa wanafunzi na wafanyakazi katika ngazi zote ili kuwezesha wanafunzi wa kike na kiume kupata na kufaidi haki ya elimu katika ngazi hii pamoja na kuwezesha upatikanaji wa elimu bora;  vii   Iimarishe mifumo ya ajira ya wafanyakazi wote, hususan wakufunzi na viongozi kwa kuwapa mafunzo ya ualimu na uongozi wale wote wenye kuajiriwa chuoni ili kuwapa nyenzo za uwajibikaji wa kuzingatia maadili ya kufundisha na kuongoza katika taasisi za elimu;   Iongeze fedha za uendeshaji vyuoni na hususan zinazohitajika kwenye kuimarisha huduma za kuwezesha kuboresha utoaji wa elimu ikiwa ni pamoja na huduma za malazi kwa wanafunzi ili kupunguza mianya inayotumiwa na wasimamizi na watoa huduma hizi kwa kuweka sharti la ngono kwa wanafunzi;   Isimamie uwajibikaji wa uongozi wa chuo kuhusu masuala ya jinsia na hususan rushwa ya ngono kwa kuwawajibisha viongozi waimarishe Kamati za Maadili ndani ya vyuo;   Kuendelea kuijengea uwezo TAKUKURU wa kuweza kuchunguza na kumfikisha mtuhumiwa mahakamani bila kuhitaji kibali cha Mkurugenzi wa Mashtaka; na   Ifanye mapitio ya Sheria ya Kuzuia na Kupambana na Rushwa Na. 11/2007 ili kuimarisha mapambano dhidi ya rushwa ya ngono. Uongozi wa Vyuo   Uboreshe mifumo ya udhibiti na uwajibikaji kwenye kuimarisha mifumo ya kusimamia maadili, mifumo ya utahini, mifumo ya kutoa taarifa na kulinda watoa taarifa pamoja na kuwajibisha watuhumiwa wa vitendo hivyo;   Uimarishe taasisi na kamati zinazoshughulikia masuala ya maadili ya watumishi wake ikiwa ni pamoja na kamati za maadili, vitengo vya jinsia, ofisi ya mshauri wa wanafunzi kwa kuwapatia nyenzo, vitendea kazi na mafunzo ya kuwawezesha kushughulikia masuala ya rushwa ya ngono pamoja na unyanyasaji wa kijinsia kwenye vyuo; na   Uimarishe mahusiano na TAKUKURU kwenye kutoa elimu, kupeleleza na kuchukua hatua stahiki kwa wale wote wenye kutuhumiwa kujihusuisha na vitendo vya rushwa ya ngono.  viii Vitengo/Taasisi za Jinsia   Kujijengea uwezo wa uelewa wa Sheria ya Kuzuia na Kupambana na Rushwa Na. 11/2007 kuhusu rushwa ya ngono ili waweze kusimamia utekelezaji wake vyuoni; na   Kuwajengea wanafunzi na jamii yote ya chuo uelewa wa suala la rushwa ya ngono ili waweze kujitetea na kupambana nalo. Asasi za kiraia   Kutumia taarifa hii kuimarisha vita dhidi ya rushwa ya ngono;   Kuendeleza na kuimarisha ubia kati yake na Taasisi ya Kuzuia na Kupambana na Rushwa (TAKUKURU) kwenye vita dhidi ya rushwa ya ngono, hasa kwenye utafiti na elimu ya umma; na   Kujijengea uelewa wa pamoja wa sheria ya Kuzuia na Kupambana na rushwa hususani vipengele vinavyoelezea rushwa ya ngono ili kuweza kuendeleza mapambano dhidi ya rushwa ya ngono. Wanafunzi wa Vyuo   Waongeze jitihada katika masomo, wazingatie maadili, wasikubali kurubuniwa, wavunje ukimya na kupaza sauti kunapotokea viashiria vya kuwanyima haki zao, na wachukue hatua stahiki pale wanapopokonywa hizo haki.   Wadai kuimarishwa kwa mikakati iliyobainishwa katika miongozo na sheria ndogondogo za kuzuia na kudhibiti rushwa ya ngono;   Wafikishe malalamiko yao TAKUKURU kwa kupitia kamati zao, taasisi za kiraia na hata wao wenyewe; na   Waungane na kushiriki zaidi kwenye kampeni za kupambana na rushwa ya ngono. ix SHUKRANI Taasisi ya Kuzuia na Kupambana na Rushwa (TAKUKURU) inatoa shukrani zake za dhati kwa wadau wote walioshiriki katika kufanikisha utafiti huu. Kwa kuwa sio rahisi kuwataja wote kwa majina na vyeo, tunaomba wote wapokee shukrani hizi zinazotambua michango yao kwenye kufanikisha kazi hii. Hata hivyo, TAKUKURU inawiwa kushukuru uongozi, watumishi na wanafunzi wa Vyuo Vikuu vya Dodoma (UDOM) na Dar es Salaam (UDSM) kwa ushirikiano wa karibu kwenye mchakato wote wa kukamilisha zoezi hili. Kipekee tunashukuru Mfuko wa Udhamini wa Wanawake Tanzania (Women Fund Tanzania Trust - WFT) kwa kuwezesha utafiti huu, Prof. Ruth Meena na Bi. Anneth Meena kwa kutoa utaalam wao katika utafiti huu, Dkt. Alfred Wimana Sebahene wa Chuo Kikuu cha St. John na Dkt. Tatu Mkiwa Nyange wa Chuo Kikuu cha Kumbukumbu ya Mwalimu Nyerere kwa kushiriki katika kufanikisha utafiti huu.   ORODHA YA VIFUPISHO ARIS - Academic Registration Information System FGD - Focus Group Discussion JMT - Jamhuri ya Muungano wa Tanzania MUCE - Mkwawa University College of Education TAKUKURU - Taasisi ya Kuzuia na Kupambana na Rushwa TAMWA - Tanzania Media Women Association TI - Transparent International TWJA - Tanzania Women Judges Association SPSS - Statistical Package for the Social Sciences UDSM - University of Dar es Salaam UDOM - University of Dodoma WFT - Women Fund Tanzania   Trust   SURA YA KWANZA  0 UTANGULIZI Rushwa ya ngono inafasiliwa na wanazuoni kama matumizi mabaya ya madaraka, ili kujinufaisha kingono visivyo halali au pasipo kuwa na makubaliano ya pande zote mbili zinazohusika katika ngono (Tanzania Women Judge Association, 2011; Yusuph, 2016). Aina hii ya rushwa haitumii fedha au vitu kushawishi ila hutumia nguvu ya kisaikolojia kumshawishi mhanga kutoa mwili wake kingono ili kupata huduma au haki. Mhusika anayedai aina hii ya rushwa ni lazima awe na madaraka au mamlaka ambayo anaamua kuyatumia vibaya kwa kujaribu kushawishi au kukubali kupewa ngono kubadilishana na utekelezaji wa mamlaka yale aliyonayo. Watu wa namna hii hutumia madaraka au mamlaka waliyonayo kwa lengo la kujinufaisha wao wenyewe na siyo kutumia mamlaka hayo kutekeleza majukumu yao kama inavyotarajiwa na kwa kuzingatia weledi, uadilifu, sheria na usawa. Sheria ya Kuzuia na Kupambana na Rushwa namba 11 ya mwaka 2007 imeharamisha rushwa ya ngono kwa kukataza mtu yeyote mwenye mamlaka kutumia mamlaka aliyonayo katika kutekeleza majukumu yake kudai au kulazimisha upendeleo wa kingono au upendeleo mwingine wowote kama kigezo cha kutoa ajira, kupandisha cheo, kutoa haki au upendeleo wowote unaotambulika kisheria. Aidha, hivi karibuni, Serikali kupitia Bunge la Jamhuri ya Muungano wa Tanzania imefanya maboresho ya sheria mbalimbali ikiwemo Sheria ya Uhujumu Uchumi1 . Kupitia maboresho hayo, kosa la rushwa ya ngono limetajwa kuwa moja ya makosa ya uhujumu uchumi2 na adhabu yake kwa mtu anayekutwa na hatia ni kifungo kisichopungua miaka 20 na kisichozidi miaka 30 au kifungo pamoja na adhabu nyingine yoyote chini ya sheria hiyo na iwapo sheria nyingine itatoa adhabu kali zaidi ya adhabu iliyotolewa na Sheria ya Uhujumu Uchumi kupitia mabadiliko tajwa hapo juu basi Mahakama imeruhusiwa kutoa adhabu hiyo ambayo ni kubwa.3  1 No.3 Written Laws (Miscellaneous Amendments) Act 2016  Section 16(b) of the Written Laws (Miscellaneous Amendments) Act 2016  Section 13 (3) Written Laws (Miscellaneous Amendments) Act 2016 "(2) Notwithstanding provision of a different penalty under any other law and subject to subsection (3), a person convicted of corruption or economic offence shall be liable to imprisonment for a term of not less than twenty years but not exceeding thirty years, or to both that   Hata hivyo, pamoja na kuwepo kwa sheria, taratibu na kanuni za maadili na mienendo (Codes of conduct and ethics) ambazo kimsingi zinaharamisha vitendo vyote vya unyanyasaji wa kijinsia (sexual harassment), rushwa ya ngono bado ni tatizo linaloisumbua jamii. Tatizo hili linachangia kuzalisha wataalam wasio na weledi kwa kurudisha nyuma ubora wa elimu inayotolewa katika vyuo vya elimu ya juu nchini. Taasisi za elimu ya juu ni viwanda vya kuandaa wataalam wanaotarajiwa kuingia kwenye fani mbalimbali za utoaji huduma, uzalishaji, na kuwa walezi wa familia. Kwa kuzingatia umuhimu wao, wataalam hao wanapaswa kuhitimu wakiwa wameiva kimaadili na kiweledi. Hivyo, tatizo hili katika Taasisi za elimu ya juu nchini linahitaji kuangaliwa kwa ukaribu ili kuepusha madhara yanayoweza kutokea huko baadae kwa wanafunzi, wahadhiri na jamii kwa ujumla.  1 Maelezo ya tatizo Kumekuwepo na ongezeko la malalamiko kutoka kwa wadau mbalimbali wakiwemo watunga sera, wanazuoni, wahadhiri, wanafunzi na wananchi kuwa wanafunzi wa kike katika Taasisi za elimu ya juu (vyuo vikuu) nchini wanalazimishwa kuwa na mahusiano ya kimapenzi na baadhi ya wahadhiri au watumishi waliopo kwenye nafasi za madaraka ili waweze kupata upendeleo au haki. Malalamiko hayo yamejitokeza kwenye mitandao ya kijamii yakidai kwamba rushwa ya ngono imekithiri katika vyuo vikuu (Mwai, 2018). Pamoja na kuwepo kwa malalamiko haya, hakuna taarifa rasmi kutoka vyuo vikuu zilizofikia TAKUKURU kwa ajili ya kuchunguza na kuchukua hatua stahiki za kukabiliana na tatizo hilo kwenye vyuo vya elimu ya juu.  2Lengo kuu Lengo la utafiti huu ni kuwezesha upatikanaji wa taarifa za kisayansi zitakazosaidia kukabiliana na vitendo vya rushwa ya ngono katika Taasisi za elimu ya juu nchini.   malengo mahususi Ili kufikia lengo la utafiti huu, malengo mahususi yafuatayo yaliongoza utafiti huu:-  Kuwezesha kupata taarifa za kina kuhusu kuwepo kwa tatizo la rushwa ya ngono;  imprisonment and any other penal measure provided for under this Act; Provided that, where the law imposes penal measures greater than those provided by this Act, the Court shall impose such sentence.   Kuchunguza sababu za kuwepo vitendo vya rushwa ya ngono;  Kutathmini uwepo na ufanisi wa mifumo ya udhibiti wa ndani ya maadili juu ya vitendo vya rushwa ya ngono; na  Kutoa mapendekezo yatakayowezesha Taasisi na Serikali kwa jumla kupambana na kuzuia rushwa ya ngono kwenye taasisi za elimu ya juu.  4 Maswali ya utafiti  Je wadau wanauelewa wa dhana hii ya rushwa ya ngono?  Je hali ya tatizo la rushwa ya ngono katika chuo hiki ikoje?  Je nini chanzo cha kuwepo vitendo vya rushwa ya ngono?  Je kuna mifumo ipi ya udhibiti wa vitendo vya rushwa ya ngono katika Taasisi za elimu ya juu?  Je kuna ufanisi wa mifumo ya udhibiti wa vitendo vya rushwa ya ngono?  Je ni mbinu gani zinatumiwa kufanya ushawishi wa rushwa ya ngono katika Taasisi za elimu ya juu?  Ni nini kifanyike ili kupambana na hatimaye kuzuia rushwa ya ngono  5 Umuhimu wa utafiti  Utafiti huu ni muhimu kwa sababu zifuatazo: -  Utaisaidia Serikali kufahamu ukubwa wa tatizo la rushwa ya ngono katika taasisi za elimu ya juu na namna ya kukabiliana nalo kwani ni dhahiri kuwa kwa sasa hakuna taarifa sahihi juu ya ukubwa wa tatizo hili;  Kuweka msingi kwa ajili ya kufanya utafiti wa kina utakaohusisha sampuli kubwa na wigo mpana kwa siku za usoni. Hii ni kwa sababu taarifa zilizopo kwa sasa ni finyu na hazitoshelezi kufanyika kwa marekebisho ya kisera na kisheria;  Utasaidia kuongeza mwamko kwa jamii kuhusu tatizo na madhara ya rushwa ya ngono nchini;  Utasaidia kuongeza kasi ya kupambana na tatizo la rushwa katika sekta ya elimu na hasa wakati huu ambapo Serikali imeonesha dhamira ya kweli ya kutokomeza rushwa na vitendo vyote vya ufisadi; na    Utasaidia kufahamu iwapo kanuni za mienendo/maadili za vyuo vikuu zimesaidia kudhibiti rushwa ya ngono au la, na hatua sahihi zinazopaswa kuchukuliwa.    SURA YA PILI  0 MAPITIO YA MACHAPISHO Sura hii inahusisha mapitio ya machapisho mbalimbali; ikijumuisha uchambuzi wa maandiko mbalimbali, kanuni, Sheria na taratibu zilizoandikwa kuhusu rushwa na rushwa ya ngono.  1 Nadharia ya utafiti  1 Sheria ya Kuzuia na Kupambana na Rushwa Tanzania Na. 11/2007 Lengo kuu la Sheria ya Kuzuia na Kupambana na Rushwa Na. 11/2007 ni kukuza utawala bora na kutokomeza rushwa. Katika kufanikisha hayo sheria inatoa msingi wa kitaasisi na kisheria kuwezesha kuzuia na kupambana na rushwa kwa njia tofauti zikiwa ni pamoja na kuelimisha, kuchambua mifumo ya utendaji wa Taasisi za umma na binafsi, na kuchunguza.   Sheria hii imeweka kifungu mahususi cha kuzuia rushwa ya ngono ambacho kinabainisha kuwa ni kosa kwa mtu mwenye mamlaka kudai au kuomba rushwa ya ngono kwa mtu yeyote kama sharti la kutoa ajira, upendeleo, kumpandisha cheo, kumpatia haki au huduma maalum.   Sheria ya Kuzuia na Kupambana namba 11 ya mwaka 2007 imetamka kosa hili chini ya kifungu cha 25, kama kinavyoeleza: “Any person being in a position of power or authority, who in the exercise of his authority, demands or imposes sexual favours or any other favour on any person as a condition for giving employment, a promotion, a right, a privilege or any preferential treatment, commits an offence….” Ambapo kwa tafsiri isiyo rasmi kifungu hiki kinasema: “Mtu yeyote mwenye mamlaka katika kutekeleza majukumu yake anadai, anaweka sharti la ngono au upendeleo mwingine wowote kama kigezo cha kutoa ajira, kupandisha cheo, kutoa haki au upendeleo wowote unaotambulika kisheria atakuwa ametenda kosa.”  4 Kifungu cha 7 cha Sheria ya Kuzuia na Kupambana na rushwa 5 Kifungu cha 25 cha Sheria ya Kuzuia na Kupambana na Rushwa Na. 11/2007    Kifungu kinabainisha mambo muhimu yanayosababisha au uwepo wake yanatengeneza rushwa ya ngono, ambayo: Kwanza, mtu mwenye mamlaka ambapo kwa mazingira ya Taasisi za Elimu ya juu ni Wahadhiri na Watawala. Pili, Katika utekelezaji wa majukumu yake kama vile kutoa alama kwenye mitihani, kupandisha vyeo, uhamisho na malazi. Tatu, Kumwekea sharti la ngono mtaka huduma kama mwanafunzi au mtumishi wa chuo ili kupata huduma au upendeleo wowote. Aidha, hivi karibuni, Serikali kupitia Bunge la Jamhuri ya Muungano wa Tanzania imefanya maboresho ya sheria mbalimbali ikiwemo Sheria ya Uhujumu Uchumi6 . Kupitia maboresho hayo, kosa la rushwa ya ngono limetajwa kuwa moja ya makosa ya uhujumu uchumi7 na adhabu yake kwa mtu anayekutwa na hatia ni kifungo kisichopungua miaka 20 na kisichozidi miaka 30 au kifungo pamoja na adhabu nyingine yoyote chini ya sheria hiyo na iwapo sheria nyingine itatoa adhabu kali zaidi ya adhabu iliyotolewa na Sheria ya Uhujumu Uchumi kupitia mabadiliko tajwa hapo juu basi Mahakama imeruhusiwa kutoa adhabu hiyo ambayo ni kubwa.8 Hata hivyo nadharia hii imeonesha udhaifu kama wa kutoharamisha ukuadi, mhitaji huduma kutoa rushwa ya ngono kwa mtoa huduma na mazingira ambayo upande wa mtoaji na mpewa huduma wanapokubaliana kupeana rushwa ya ngono. Kanuni za mienendo na maadili kwa watumishi wa umma, kanuni za utumishi wa umma, kanuni za maadili kwa watumishi na wanafunzi wa Chuo Kikuu cha Dar es Salaam na Dodoma zinaweza kusaidia katika udhibiti wa rushwa ya ngono.  2 Kanuni za Mienendo na Maadili kwa Watumishi wa Umma Kanuni hizi zilizotengenezwa chini ya Sheria ya Utumishi wa Umma zinakataza mtumishi yeyote wa umma kuwa na mahusiano ya kimapenzi na mtumishi mwenzake au mtu mwingine katika eneo la kazi na vitendo vyovyote vile vyenye kusababisha usumbufu wa kingono (Sexual  6 No.3 Written Laws (Miscellaneous Amendments) Act 2016   Section 16(b) of the Written Laws (Miscellaneous Amendments) Act 2016   Section 13 (3) Written Laws (Miscellaneous Amendments) Act 2016 "(2) Notwithstanding provision of a different penalty under any other law and subject to subsection (3), a person convicted of corruption or economic offence shall be liable to imprisonment for a term of not less than twenty years but not exceeding thirty years, or to both that imprisonment and any other penal measure provided for under this Act; Provided that, where the law imposes penal measures greater than those provided by this Act, the Court shall impose such sentence.   harassment) mahala pa kazi. Aidha, kanuni zimekataza mtumishi yeyote kuweka sharti la ngono kwa mtumishi mwenzake; kubaka, kutomasa, kumshikashika mtumishi kwa makusudi kwa namna inayoashiria uhitaji wa ngono, kufanya au kuonesha ishara za vitendo, kelele na utani wenye kuashiria uhitaji wa ngono na kutoa maoni ya kingono dhidi ya mtumishi mwenzake.9 Hii inamaanisha kuwa, wahadhiri au watumishi wa vyuo vya elimu ya juu wanakatazwa na kanuni hizi kujihusisha na masuala ya rushwa ya ngono baina yao na watumishi wengine au wanafunzi wanaowafundisha na au kuweka masharti ya kingono katika kutoa haki au huduma. Hivyo, wanawajibika kiweledi kukataa vishawishi vyovyote vya kingono vinavyofanywa na watumishi wenzao au wanafunzi ikiwa ni kwa lengo la kujipatia manufaa kutoka kwa mhadhiri au mtumishi mwingine wa chuo.  3 Kanuni za Utumishi wa Umma, 2014 Kanuni za utumishi wa umma zimeweka makatazo mbalimbali ambayo kimsingi yanalenga kuzuia rushwa ya ngono katika utumishi wa umma. Kanuni ya 35 imeweka wazi kuwa ni marufuku kwa mtumishi wa umma akiwa katika kituo chake cha kazi au nje, kujihusisha na vitendo ambavyo vinakiuka maadili ya jamii yakiwemo ujeuri, matusi, lugha chafu au aina yoyote ya udhalilishaji wa kijinsia ambao utapelekea ukiukwaji wa Haki za Binadamu. Katazo hili kimsingi limegusa rushwa ya ngono kwani rushwa ya ngono inadhalilisha jinsi, inakiuka haki za binadamu na iko kinyume na maadili ya watanzania. Vilevile, kanuni ya 36 imepiga marufuku kwa mwajiri au mtumishi wa umma kufanya aina yoyote ya udhalilishaji wa kijinsia kwa kumtaka mwajiriwa kufanya ngono au kufanya aina yoyote itakayopelekea kufanyika ngono kama kigezo cha ahadi ya kupendelewa kazini, au kulazimisha ngono ili mwajiriwa kuepuka vitisho ambavyo vitaathiri ajira yake au kutumia kigezo cha ngono ili mwajiriwa aepuke vitisho dhidi ya maslahi ya sasa au ya baadae katika ajira yake. Aidha, mwajiri amekatazwa na kanuni kutumia lugha isiyostahiki inayoashiria kutaka ngono, au kuonesha tabia ya wazi ya kufanya ngono kama vile kujishika sehemu za siri au kufanya kitendo chochote kinachoashiria ufanyikaji wa ngono.  9 Kanuni II (6) ya Kanuni za Mienendo na Maadili kwa watumishi wa Umma,    Kwa msingi huo, kanuni zimeweka wazi kuwa mtu yeyote atakayefanya matendo ya ngono kama yalivyofafanuliwa atachukuliwa hatua za kinidhamu au jinai. Ikiwa kosa hilo ni la jinai mhusika atafikishwa katika vyombo vya sheria ikiwemo TAKUKURU. Pamoja na Serikali ya Jamhuri ya Muungano wa Tanzania kuweka msingi wa kisheria na kikanuni wa kukataza rushwa ya ngono, bado taasisi za elimu ya juu nchini, kila moja kwa nafasi yake, zimeweka kanuni mbalimbali za maadili zinazobatilisha mahusiano ya kingono baina ya wanafunzi na wahadhiri au watumishi wa Taasisi husika.  4 Kanuni za Maadili kwa Watumishi wa Chuo Kikuu cha Dar es Salaam na Dodoma Kanuni za maadili kwa watumishi na wanafunzi wa chuo kikuu cha Dar es Salaam za mwaka 2018 zinabatilisha na kutoa katazo la kutumia rushwa ya ngono kutoa ufaulu, kufanya vitendo vinavyoashiria ngono, au kufanya mawasiliano yanayoashiria uhitaji wa rushwa ya ngono. Aidha, kanuni hizo zinakataza kumsumbua au kumnyanyasa mtu yeyote yule anayetoa taarifa juu ya unyanyasaji wa kingono (UDSM, 2018). Kwa upande wa Chuo Kikuu cha Dodoma, Kanuni ya 3.8 imeweka katazo kwa mtumishi yeyote wa chuo kuingia kwenye mahusiano ya kimapenzi na mwanafunzi ambaye wana uhusiano wa moja kwa moja wa kimasomo. Aidha, watumishi wa ngazi ya juu katika chuo wamekatazwa kuingia kwenye mahusiano ya kimapenzi na wanafunzi wanaowasimamia ili kuepuka kushusha hadhi ya chuo, maadili pamoja na weledi katika utekelezaji wa majukumu ya chuo. Pia, kanuni hizo zimekataza mtumishi yeyote kushikanashikana na mwanafunzi akiwa na lengo la kuhitaji ngono kutoka kwa mwanafunzi huyo na kwa mujibu wa Kanuni hizo, ni marufuku mwanafunzi au mhadhiri kumdhalilisha kijinsia mwanafunzi, mtumishi au mteja kwa kuomba kufanya naye ngono, na matendo mengine yote yanayoashiria uhitaji wa kufanya ngono.10 Kwa mujibu wa Mkakati wa Kitaifa wa Kupambana na Rushwa na Mpango wa Utekelezaji: Awamu ya tatu 2017-2022, taasisi zote za umma vikiwemo vyuo vikuu vyote nchini vinatakiwa  10 Rule 3.10 of The University of Dodoma, 2012   kuwa na kamati za kudhibiti uadilifu. Kamati hizi ni muhimu katika kuandaa, kutekeleza na kutathmini mkakati wa mapambano dhidi ya rushwa.  3 Ukubwa wa tatizo Mara nyingi rushwa ya ngono ni eneo tete ambalo taarifa zake haziwafikii watendaji kwa sababu ya ukimya wa wahanga. Kwa mfano, kuanzia mwaka 2013 hadi Machi 2020, Taasisi ya Kuzuia na Kupambana na Rushwa (TAKUKURU) imeshughulikia taarifa za malalamiko ya rushwa ya ngono ambapo majalada 23 yalifunguliwa katika mikoa ifuatayo: Mwanza (4), Kagera (3), Mtwara (3), Mara (3), Mara (3), Arusha (1), Dodoma (1), Geita (1), Iringa (1), Katavi (1), Kinondoni (1), Manyara (1), Rukwa (1), Singida (1) na Temeke (1). Jumla ya Kesi 10 zilifunguliwa mahakamani, ambapo Kesi 5 zilishinda (Conviction), na kati ya hizo, nne zilihusu Taasisi za Elimu. Utafiti uliofanywa na Chama cha Wanahabari Wanawake (TAMWA) nchini ulieleza kuwa wanawake asilimia 89 walioajiriwa katika sekta ya umma nchini wamewahi kuombwa rushwa ya ngono wakati wa kuajiriwa, kupandishwa vyeo au wakati wakihitaji huduma fulani (TAMWA, 2012). Utafiti mwingine uliofanywa nchini Rwanda na shirika linalojihusisha na tafiti za masuala ya rushwa duniani la Transparent International (TI) unaonesha kuwa jinsi ya kike ni waathirika wakubwa wa vitendo vya rushwa ya ngono nchini humo. Utafiti huo unaonesha kuwa asilimia 84.5 ya vitendo vya rushwa ya ngono hufanyika kwa wanawake ambapo asilimia 15.4 hufanywa kwa wanaume11. Tafiti hizo zote zinaonesha kuwa jinsi ya kike imekuwa ikiathiriwa zaidi na vitendo vya rushwa ya ngono kuliko jinsi ya kiume katika maeneo mbalimbali. Hali kadhalika, katika Taasisi za elimu za juu, wanafunzi wa jinsi ya kike wamekuwa wakilalamika zaidi kuwa wanatakwa rushwa ya ngono na wahadhiri au watumishi wengine wa Taasisi hizo. Aidha, Hoyce Temu (2007), mmoja wa waandishi maarufu wa habari za kijamii katika kitabu chake kiitwacho “Nayakumbuka yote” ameeleza kuwa, aliwahi kusitisha masomo katika moja ya Taasisi ya elimu ya juu nchini kutokana na kubughudhiwa na wahadhiri kwa lengo la kutoa rushwa ya ngono.  11 Transparency International (7 march, 2016) Sextortion: Undermining Gender Equality     Makamu wa Rais, Samia Suluhu Hassan wakati akifungua Mkutano wa Nane wa Chama cha Majaji Wanawake Tanzania (TAWJA), alikiri kwamba suala la rushwa ya ngono limeendelea kuwa tishio nchini hadi kusababisha wanawake wengi kujiengua katika nafasi zao. Mheshimiwa Samia alisema “Ni jambo la kuvunja moyo, kuona kwamba katika Karne ya 21 suala la rushwa ya ngono, linaendelea na kusababisha wanawake wengi kujiengua katika nafasi zao. Matumaini, matarajio na ndoto za wanawake, zimekuwa zikikatishwa na watu wachache ambao ni hatarishi, hivyo tunahitaji kufanya kazi kuhakikisha kwamba tunawasaidia kwa hali na mali kwa sababu wahanga hao wanaweza kuwa mama yako, dada, mke na binti yako,‟‟12 Utafiti huu ulilenga kutoa taarifa zaidi kuhusu kuwepo kwa tatizo lenye madhara makubwa kwa taifa letu ili kuendelea kuchukua hatua stahiki za kupambana nalo. Rushwa ya Ngono ina madhara kwa jamii kiuchumi, kisiasa, kiustawi wa jamii, kidemokrasia na kiutekelezwaji wa haki za binadamu. Licha ya athari kwa wahanga wa rushwa ya ngono, rushwa hii huathiri taifa katika ngazi mbalimbali ikiwa ni pamoja na ngazi ya taifa, mhanga na jamii. Katika ngazi ya Taifa, rushwa ya ngono inadhalilisha taifa zima kiujumla: pale ambapo taifa na vyombo vya dola vinapopuuza hali hii inakinzana na matamko mbalimbali ambayo nchi imeridhia kimataifa, kikanda na kwa kupita Katiba ya nchi. Kwa hivyo basi, rushwa ya ngono ni ukiukwaji wa haki za binadamu. Kiuchumi nchi inashindwa kutumia vipaji vyake kiufanisi pale ambapo wasio na sifa wanapewa nafasi na kuwanyima wenye sifa. Au pale ambapo nguvu kazi kubwa inatumika kushughulikia rushwa ya ngono. Vilevile, inadumaza jitihada za kupambana na umaskini, kujenga na kuimarisha demokrasia shirikishi na utawala bora. Katika ngazi ya Mhanga, rushwa ya ngono hugeuza haki za wahanga kuwa ni upendeleo na siyo stahiki yake. Inapohusu kumpokonya mtu haki yake husababisha madhara kwenye nyanja mbalimbali: inamnyima huyu mhanga stahiki yake hivyo inagusa maisha ya mhusika kwani anapolazimika kushiriki kwenye rushwa ya ngono, anaweza kupata jeraha lisilotibika kwenye  12 Makamu wa Rais Mh. Samia Suluhu Hassan aliyasema hayo wakati akifungua Mkutano wa Nane wa chama cha Majaji Wanawake Tanzania 2017.     maisha yake, mahala pengine anaweza kugeuzwa mtumwa wa ngono, na hivyo kushindwa kukuza vipaji vyake vya uhalisia. Katika ngazi ya Jamii, rushwa ya ngono husababisha jamii kukosa huduma bora kutokana na watoa huduma waliopatikana kutokana na rushwa ya ngono kutokuwa na weledi na maadili ya kutosha. Aidha, baadhi ya waathirika waliolazimishwa rushwa ya ngono wanakuwa na msongo wa mawazo kitu kinachosababisha magonjwa ya afya ya akili. Kwa muhtasari rushwa ya ngono ina madhara mengi yakiwemo ya kunyima haki za kikatiba kama kugeuza stahiki kuwa upendeleo, kudhalilisha utu wa waathirika, kusabisha matumizi mabaya ya rasilimali watu pamoja na kudumaza uchumi na maendeleo ya nchi kwa ujumla.  4 Kiunzi cha dhana Rushwa ya ngono ni matokeo ya mambo makuu matatu: Kwanza, mtu mwenye mamlaka ambapo kwa mazingira ya Taasisi za Elimu ya juu ni Wahadhiri na Watawala. Pili, katika utekelezaji wa majukumu yake kama vile kutoa alama kwenye mitihani, kupandisha vyeo, uhamisho na malazi. Tatu, kumwekea sharti la ngono mtaka huduma kama mwanafunzi au mtumishi wa chuo ili kupata huduma au upendeleo wowote.  5 Maana tumizi  1 Rushwa ya ngono Katika utafiti huu, rushwa ya ngono inamaanisha matumizi mabaya ya madaraka ili kujinufaisha kingono isivyo halali. Aidha rushwa ya ngono hugeuza haki na stahiki kuwa ni upendeleo. Aina hii ya rushwa haitumii fedha au vitu kushawishi ila hutumia nguvu ya kisaikolojia kumshawishi mhanga kutoa mwili wake kingono ili kupata huduma au haki. Aidha, mhusika anayedai aina hii ya rushwa ni lazima awe na madaraka au mamlaka ambayo anaamua kuyatumia vibaya kwa kudai ngono ili atoe upendeleo kwa asiyestahili, au kumnyima haki anayestahili kwa kitendo cha kukataa rushwa ya ngono.     2 Huduma Huduma katika utafiti huu ni mahitaji ambayo anayahitaji mtumishi wa chuo au mwanafunzi anapokuwa katika mazingira ya chuo kama vile kudahili, malazi, mikopo, kufundisha, kutunga mitihani, kusahihisha, kutoa alama, ufadhili wa masomo, kupandisha vyeo, kuhamisha na kuajiri.  3 Mamlaka Katika utafiti huu, Mamlaka ni dhamana ya kufanya au kutoa maamuzi kuhusu huduma zinazotolewa na chuo.    SURA YA TATU  0 MBINU ZA UTAFITI Sura hii inaainisha eneo la utafiti, mbinu za kukusanya taarifa, vyanzo vya taarifa, sampuli na mbinu za uchambuzi wa matokeo ya utafiti.  1 Usanifu wa utafiti Utafiti huu ulitumia mbinu ya uchunguzi kifani (case study) kukusanya taarifa za utafiti. Kupitia mbinu hii data za kitaamuli (qualitative data) na data za kitakwimu (quantitative data) zilikusanywa ili kujibu maswali ya utafiti. Njia hii ilitumika kuchunguza kwa kina vyuo vikuu viwili vya umma nchini, kulinganisha na kutofautisha namna, aina, na sababu za vitendo vya rushwa ya ngono katika vyuo hivyo. Matumizi ya mbinu hii yalizingatia manufaa ya kupata taarifa za kina kuhusu rushwa ya ngono na namna inavyotendeka katika vyuo vikuu na matumizi ya njia zaidi ya moja ya ukusanyaji wa taarifa   mfano; mahojiano, uchambuzi wa nyaraka, mijadala ya vikundi ya wazi na ushuhudiaji ili kufikia malengo ya utafiti.  2 Eneo na muda wa utafiti Utafiti huu ulifanyika katika vyuo vikuu vya Dar es Salaam na Dodoma kwa kipindi cha Januari na Februari 2020. Chuo kikuu cha Dar Es Salaam ndiyo chuo kikuu cha kwanza cha umma hapa nchini kilichozalisha viongozi wengi kuliko vyuo vyote. Vilevile, ni chuo kikubwa nchini na kinachodahili wanafunzi wengi zaidi. Kwa mwaka 2017/2018 pekee, chuo hiki kilifanya udahili wa wanafunzi 13,626 ambao ni sawa na 21% ya wanafunzi wote waliodahiliwa kwenye taasisi za elimu ya juu nchini kwa mwaka. Chuo Kikuu cha Dodoma (UDOM) ni chuo cha pili cha umma kilichopo makao makuu ya nchi. Chuo hiki kina ndaki saba ambazo zinapokea wanafunzi kila mwaka wa masomo. Kwa mwaka wa masomo 2017/2018, chuo hiki kilidahili wanafunzi 9,151 (Tanzania Commission for Universities   TCU, 2018). Hivyo, vyuo hivi viwili vilihusishwa katika utafiti huu kutokana na historia ya vyuo hivi, umiliki wake (vyuo vya umma) na wingi wa udahili wa wanafunzi. Hivi ndivyo vyuo vikuu vikubwa viwili vinavyomilikiwa na Serikali na vinavyoongoza kwa kudahili wanafunzi wengi zaidi nchini. Aidha, kutokana na ukubwa wake na idadi kubwa ya wanafunzi nchini, utafiti    uliona kuwa ni sehemu sahihi ya kuweza kuchunguza na kujenga msingi wa kisayansi kuhusu rushwa ya ngono nchini.  3 Sampuli Sampuli iliyohusika katika utafiti huu ilipatikana kwa utaratibu wa mpangilio maalum (Purposive sampling), usampulishaji tajwa (snowball sampling) na usampulishaji nasibu tabaki (Stratified random sampling). Utaratibu wa mpangilio maalum ulitumika kuwapata wasailiwa waliopatikana kutokana na vyeo vyao au nafasi zao na uzoefu wao katika Taasisi za elimu ya juu. Usampulishaji tajwa ulitumika kupata waathiriwa wa vitendo vya rushwa ya ngono. Aidha, usampulishaji nasibu tabaki ulitumika kupata wanafunzi na watumishi katika maeneo ya utafiti waliofikiwa na utafiti huu ambapo waligawanywa kwenye tabaki kwa kuzingatia ndaki, vitivo, shule na idara zao.  4 Ukubwa wa sampuli Utafiti huu uliwahusisha wahojiwa 589: kutoka chuo kikuu cha Dar es Salaam (352) na chuo kikuu cha Dodoma (237). Utafiti huu umetumia mbinu ya uchunguzi kifani (case study) kwa lengo la kupata taarifa za kina juu ya namna rushwa ya ngono inavyotendeka katika taasisi za elimu ya juu zilizofikiwa na utafiti. Waandishi Yin (2012); Crouch and Mckenzie (2006) na Guest et al., (2006) wanasisitiza kuwa, mbinu hii inataka watafiti kutumia njia mbalimbali kukusanya data za kina kujibu malengo ya utafiti kuliko kuangalia idadi ya sampuli. Utafiti huu ulikusanya taarifa za kina na za kutosha kutoka kwa wanafunzi na watumishi 589 wa Vyuo Vikuu vya Dar es Salaam na Dodoma.  5 Mbinu za ukusanyaji wa taarifa Utafiti huu ulikusanya taarifa za msingi kwa namna tatu: kwanza, kwa kutumia hojaji kwa watumishi na wanafunzi 589 kama Jedwali 1 linavyoainisha.    Jedwali 1: Mgawanyo wa hojaji Na Mhusika UDOM UDSM Jumla Jumla Me Ke Me Ke Me Ke kuu 1 Wahadhiri/watumishi 40 34 40 46 80 80 160 2 Wanafunzi 70 93 132 134 202 227 429 Jumla 110 127 172 180 282 307 589 Me = Wanaume Ke = Wanawake Pili, kupitia mijadala ya wazi ya vikundi (Focus Group Discussion) tisa (9) ikiwahusisha watumishi, wahadhiri na wanafunzi (Jedwali 2). Jedwali 2: Idadi ya makundi kwenye majadiliano ya vikundi Na. Chuo Idadi ya makundi ya majadiliano Idadi ya washiriki 1 UDSM 6 47 2 Dodoma 3 36 Jumla 9 83 Mijadala ya wazi ilifanyika kwa wahadhiri, wanafunzi na watumishi wengine wa vyuo vikuu. Mijadala hii ilifanyika katika mgawanyo wa kundi la watu kuanzia sita (6) hadi kumi na mbili  kwa kila kundi. Kila kundi la watu lilipatikana kwa kutumia usampulishaji nasibu sahihi (Simple random sampling) ambapo wanafunzi, wahadhiri na watumishi walichaguliwa kwa kuzingatia ndaki, vitengo, na idara zao. Mijadala ilifanyika kwa kila kundi kwa kuzingatia jinsi za washiriki ambapo wahadhiri wa kiume walipatikana kuanzia sita (6), wahadhiri wa kike kuanzia sita (6), wanafunzi wa kike kuanzia sita (6), wanafunzi wa kiume kuanzia sita (6), watumishi wasio wahadhiri kuanzia sita (6) wa kiume na wa kike halikadhalika. Tatu, mahojiano na Wahojiwa Lengwa (key informants) 55 ambao walipatikana kwa njia mbili za usampulishaji tajwa (snow balling) na kwa utaratibu wa mpangilio maalumu (Purposive sampling) kama jedwali 3 linavyoonesha.   Jedwali 3: Idadi ya wahojiwa lengwa Na. Mhusika UDSM UDOM Idadi Idadi 1 Viongozi wa ngazi ya juu Chuoni (Makamu Mkuu wa Chuo na Naibu Makamu Mkuu wa Chuo) 3 3 2 Rasi/Amidi 8 6 3 Kamati ya Maadili, Wakurugenzi wa vitengo mbalimbali na Mshauri wa Wanafunzi 3 5 4 Viongozi wa Serikali ya Wanafunzi na Klabu ya wapinga rushwa chuoni 3 8 5 Watalaam wengine wenye uelewa wa kina kuhusu vitendo vya rushwa ngono Chuoni 9 7 Jumla Kuu 26 29 Taarifa za upili zilikusanywa kwa kupitia nyaraka zinazohusu sheria, kanuni na kumbukumbu mbalimbali za malalamiko ya vitendo vya rushwa ya ngono. Aidha, takwimu hizo zilichambuliwa na kutafsiriwa kwa ajili ya kuandaa taarifa ya utafiti.  6 Uchambuzi wa taarifa Utafiti ulitumia programu tumizi ya kuchambua takwimu za kisayansi jamii (SPSS) kuchambua taarifa zilizokusanywa kwa njia ya madodoso. Aidha, taarifa zilizopatikana kwa njia ya mahojiano, usaili, na mijadala ya wazi zilichambuliwa kwa kutumia uchanganuzi maudhui (content analysis).   SURA YA NNE  0 MATOKEO YA UTAFITI  1 Wasifu wa wahojiwa Jedwali 4 linaonesha wasifu wa wahojiwa kwa njia ya hojaji kutoka katika vyuo vikuu viwili vya Umma ambavyo ni Chuo Kikuu cha Dar es Salaam na Chuo Kikuu cha Dodoma. Kwa kuzingatia vigezo vya jinsi, umri, mwaka wa masomo na muda kazini wa wahojiwa hakuna shaka taarifa zilizopatikana zinajibu malengo ya utafiti huu. Jedwali 4: Wasifu wahojiwa kwa njia ya hojaji Kundi Kigeu (variable) Mwitiko Mdafao   Chuo Kikuu cha Dar es Salaam Mdafao   Chuo Kikuu cha Dodoma Wastani  (%) Wanafunzi Jinsi Wanaume 132 49 70 46 47.5 Wanawake 134 51 93 54 52.5 Umri 18   25 237 89 149 91 90.0 26   30 22 8 11 7 7.5 31   35 7 3 3 2 2.5 Mwaka wa masomo Mwaka wa kwanza 37 14 50 31 22.5 Mwaka wa pili 81 31 43 26 28.5 Mwaka wa tatu 110 41 60 36 38.5 Mwaka wa nne 38 14 10 7 10.5 Watumishi Jinsi Wanaume 40 46.5 40 53.9 50.2 Wanawake 46 53.5 34 46.1 49.8 Umri 18   30 21 24 13 17.5 20.8 31   40 31 36 39 52.5 44.3 41   50 27 34 16 21.8 27.9 51  60 5 6 6 8.2 7.1 Muda wa utumishi < Mwaka 1 9 11 0 0.0 5.5 Mwaka 1   5 21 24 23 25.0 24.5 > Miaka 5 56 65 51 75.0 70.0 Kwa upande wa jinsi, kuna uwiano kati ya wanawake na wanaume kunakosaidia kuaminika kwa matokeo. Kuhusu umri, wahojiwa wote wapo kwenye rika la watu wazima (majority age) hivyo taarifa zao ni za kuaminika (Jamhuri ya Muungano wa Tanzania - JMT, 1977). Aidha, kwa    kuzingatia kigezo cha mwaka wa masomo na muda wa watumishi kazini, wahojiwa wana uzoefu wa kutosha kuweza kutoa taarifa za kuaminika.  2 Uwepo wa rushwa ya ngono Kifungu cha 25 cha Sheria ya Kuzuia na Kupambana na Rushwa Namba 11/2007 kinatamka “Any person being in a position of power or authority, who in the exercise of his authority, demands or imposes sexual favours or any other favour on any person as a condition for giving employment, a promotion, a right, a privilege or any preferential treatment, commits an offence”. Kimsingi kifungu hiki kinaharamisha kitendo chochote cha mtu mwenye mamlaka kumuwekea kigezo cha ngono mtu yeyote anayetaka huduma yake. Kwa mujibu wa kifungu hiki, rushwa ya ngono hutokea pale mtu yeyote aliye na mamlaka au madaraka akiyatumia mamlaka hayo kwa kumlazimisha au kumshawishi mtu mwingine kufanya naye tendo la ngono kwa ahadi ya kumpatia ajira, promosheni, au upendeleo fulani. Hivyo, mtumishi yeyote wa chuo kikuu mwenye mamlaka/madaraka anayetumia nafasi yake kumuwekea kigezo cha kupewa ngono mwanafunzi au mtumishi mwenzake anayetaka huduma anakuwa ametenda kosa kwa mujibu wa sheria hii. Kwa mantiki hii utafiti ulilenga kujua uwepo wa rushwa ya ngono katika vyuo vikuu kwa kuangalia iwapo wadau wana uelewa wa dhana hii ya rushwa ya ngono na hali ya tatizo la rushwa ya ngono. Matokeo ya utafiti yanaonesha wahojiwa wengi (wanafunzi 81.6% na watumishi 91.4%) walikuwa na uelewa wa dhana ya rushwa ya ngono (Jedwali 5). Aidha, matokeo yanashabihiana kwa vyuo vyote viwili vilivyotafitiwa, na yanabainisha kuwa wahojiwa wanaifahamu rushwa ya ngono kwa mujibu wa kifungu cha 25 cha Sheria ya Kuzuia na Kupambana na Rushwa Na. 11/2007.   Jedwali 5: Mwitiko wa uelewa wa dhana ya na uwepo wa rushwa ya ngono Kigeu (variable) Kundi Mwitiko Mdafao   *Chuo Kikuu cha Dar es Salaam (%) Mdafao   *Chuo Kikuu cha Dodoma (%) Wastani Uelewa wa dhana ya rushwa ya ngono Wanafunzi 230 86.4 125 76.7 81.6 Watumishi 82 95.3 65 87.6 91.4 Uwepo wa matukio ya rushwa ya ngono Wanafunzi 153 57.5 89 54.6 56.1 Watumishi 59 68.6 52 63.1 65.9 Aidha, matokeo yanaonesha zaidi ya 50% ya wahojiwa (wenye uelewa) walieleza uwepo wa rushwa ya ngono katika vyuo vikuu vilivyofanyiwa utafiti. Matokeo haya yanamaanisha kwamba rushwa ya ngono ni tatizo katika vyuo vikuu hivi. Matokeo haya yanathibitishwa na taarifa za kitaamuli (Qualitative data) ambapo wahojiwa walionesha uelewa na uwepo wa rushwa ya ngono katika vyuo vikuu vilivyofikiwa katika utafiti huu. Baadhi ya wahojiwa walieleza yafuatayo: “……rushwa ya ngono ni pale ambapo mtu anahitaji huduma fulani lakini hapewi na aliye na nafasi ya kumpa huduma hiyo kwa kumtaka kutoa ngono ndipo apate huduma husika….” “……rushwa ya ngono kuwa ni kitendo cha mwenye mamlaka kulazimisha ngono ndipo atoe haki……” “…rushwa ya ngono ni mtu kutumia nafasi yake ya kimadaraka ili kujinufaisha kingono….” “………. rushwa ya ngono ipo na kwa sasa hali ni tete …mtu akijitokeza kufuatilia rushwa ya ngono anakuwa amejiingiza katika hatari kubwa hata kutishiwa maisha ……ni sawasawa na kupambana na madawa ya kulevya….” “……. Mwalimu alimtongoza mwanafunzi wa kigeni katika programu ya postgraduate, wakati wanafanya majadiliano ya Tasnifu (dessertation) yake, mwalimu alianza kumshikashika, mwanafunzi alipiga kelele baada ya taarifa kuenea mwalimu huyo alipelekwa mafichoni kwa muda wa miaka mitatu na baadaye kurudishwa chuoni hapo.”   Kutokana na taarifa za kitakwimu na kitaamuli, dhana ya rushwa ya ngono katika vyuo vikuu inaeleweka na kwamba tatizo la rushwa ya ngono lipo katika vyuo vikuu na linatakiwa kuwekewa mkakati wa kulidhibiti. Matokeo ya utafiti huu yanashabihiana na utafiti uliowahi kufanywa na Mukama (2017) kuhusu mapambano dhidi ya rushwa ya ngono kwa wanafunzi wa Taasisi za elimu ya juu nchini Tanzania. Katika utafiti wake alibaini kuwa kuna rushwa ya ngono katika Taasisi za elimu ya juu na kwamba waathirika wakuu ni wanafunzi wa kike. Aidha, watafiti walitajiwa majina ya watu wanaotuhumiwa kujihusisha na vitendo vya rushwa ya ngono, hata hivyo kutokana na maadili ya utafiti majina hayo yamehifadhiwa. Matokeo haya yanadhihirisha kukiukwa kwa kifungu cha 25 cha Sheria ya Kuzuia na Kupambana na Rushwa Namba 11/2007 kulikofanywa na baadhi ya watu wenye mamlaka katika vyuo hivi. Hivyo, ni muhimu kutafuta vyanzo/sababu za kuwepo kwa vitendo vya rushwa ya ngono, kuchunguza mifumo iliyopo ya udhibiti ili kupima ufanisi wake na kubaini mbinu zinazotumika kuendeleza vitendo vya rushwa ya ngono katika vyuo hivi. Kwa kufanya hivyo kutasaidia kuweka mikakati ya kudhibiti na kuondoa athari zitokanazo na rushwa ya ngono. Kuna athari nyingi zinazotokana na rushwa ya ngono katika taasisi za elimu ya juu zikiwemo: vyuo kuzalisha watendaji wenye uwezo mdogo kifikra; kuathiri utendaji wa taasisi; kudhalilisha utu wa mtu na kusababisha mtu kushindwa kujiamini; kuathiri saikolojia ya waathiriwa wa vitendo vya rushwa ya ngono; magonjwa ya kuambukiza kama UKIMWI; mimba zisizotarajiwa; kushusha morali ya utendaji kazi kwa watumishi; upendeleo kwa baadhi ya wanafunzi wanaotoa rushwa ya ngono; kuporomoka kwa maadili ya wanafunzi, wahadhiri na watumishi wasio wahadhiri na kuharibu taswira ya vyuo ndani na nje ya nchi. Kwa upande mwingine, Mukama (2017) katika utafiti wake ameeleza kuwa rushwa ya ngono huvunja heshima ya mtu binafsi na Taasisi.  3 Sababu za kuwepo vitendo vya rushwa ya ngono Kwa mujibu wa modeli ya Klitgaard (1998), rushwa hushamiri katika mazingira ya ukiritimba, uhuru wa kufanya maamuzi usiodhibitiwa na mahali ambapo hakuna uwazi na uwajibikaji. Kwa kuzingatia modeli hii, utafiti ulitaka kujua sababu zinazochochea rushwa ya ngono katika vyuo vikuu kwa kuwataka wahojiwa kueleza chanzo cha kuwepo vitendo vya rushwa ya ngono. Matokeo yanashabihiana kwa vyuo vyote viwili vilivyotafitiwa. Aidha, kwa mujibu wa matokeo ya kitakwimu matokeo yanaonesha kuwepo kwa sababu tano ambazo ni ukosefu wa maadili, ushawishi wa mtu mwenye mamlaka, mfumo wa utoaji taarifa kutokuwa rafiki, mifumo dhaifu    ya kushughulikia rushwa ya ngono na mamlaka ya kutoa alama za mitihani kuachwa chini ya walimu pekee (Jedwali 6). Jedwali 6: Mwitiko wa wahojiwa kuhusu sababu za rushwa ya ngono Kundi Sababu Mwitiko Mdafao   *Chuo Kikuu cha Dar es Salaam (%) Mdafao   *Chuo Kikuu cha Dodoma (%) Wastani Wanafunzi Ukosefu wa maadili 118 56.7 43 26.4 63.0 Ushawishi wa mtu mwenye mamlaka 75 36.1 30 19.3 27.7 Mfumo wa utoaji taarifa kutokuwa rafiki 15 7.2 18 11.3 9.3 Watumishi Ukosefu wa Maadili 44 74.6 25 66.1 76.5 Mifumo dhaifu ya kushughulikia rushwa ya ngono 8 13.5 2 6.2 9.8 Mamlaka ya kutoa alama za mitihani kuachwa chini ya walimu pekee 7 11.9 4 15.5 13.7 *Multiple Responses Matokeo yanaonesha kuwa hududi (range) ya mwitiko ni 9.3% hadi 76.5% kwa maana ya mfumo wa utoaji taarifa kutokuwa rafiki na ukosefu wa maadili mtawalia. Ukosefu wa maadili umejitokeza zaidi kwenye utafiti huu kuwa miongoni mwa sababu zinazochochea rushwa ya ngono kwenye vyuo vikuu, ukifuatiwa na matumizi mabaya ya madaraka/mamlaka na udhaifu wa mifumo. Sababu hizi zinaweza kudhoofisha misingi ya uwajibikaji na uwazi katika vyuo hivi. Kwa upande kwa taarifa za kitaamuli (Qualitative data) utafiti ulibaini sababu za kuendelea kuwepo kwa vitendo vya rushwa ya ngono licha ya kuwepo kwa sera, miongozo, na hata sheria ndogondogo zenye kuharamisha rushwa ya ngono. Sababu hizo ni: mapungufu kwenye mifumo ya kuthibiti matumizi mabaya ya mamlaka, kwenye eneo la kutahini, hususani madaraka makubwa wanayopewa wahadhiri kwenye eneo la kutahini, mapungufu yatokanayo na mifumo ya kusimamia uwajibikaji katika utoaji wa huduma, ufinyu wa huduma kama vile nyumba za bweni kwa wanafunzi wa kike, udhaifu wa mifumo ya ajira hasa wakufunzi inayojali zaidi ufaulu wa darasani bila kujali weledi, uwezo wa kufundisha na maadili ya wanaoajiriwa.    Vilevile, ongezeko la wanafunzi ambalo halikuenda sambamba na ongezeko la waalimu wenye uwezo wa kumudu mzigo wa kazi kwa ueledi na nidhamu pamoja na mmomonyoko wa maadili kwa jumla. Matokeo haya yanashadidishwa na baadhi ya shuhuda ambazo wahojiwa walieleza kuwa ni visababishi vya rushwa ya ngono katika vyuo vikuu vilivyofikiwa katika utafiti huu. Baadhi ya wahojiwa walieleza yafuatayo: “………...kuna vinara wa rushwa ya ngono ambao tunapishana nao kwenye korido lakini hawastahili kuwepo chuoni maana wanatajwa sana kwenye mitandao na kwenye taarifa mbalimbali za uchunguzi…….na hakuna pa kukimbilia kwani hata baba anafanya kwahiyo hakuna wa kulikemea……hii ni sawa na maneno kwenye Biblia yanayosema kuwa na asiye na dhambi na awe wa kwanza kumrushia mawe mwenye dhambi…. ninajisikia vibaya kuwa sehemu ya chuo kikuu au kujitambulisha kuwa ni mhadhiri wa chuo kikuu…...” “……wahadhiri hawana mafunzo ya maadili ya ufundishaji (teaching ethics) ……. ile dhana ya mwalimu kuwa mzazi, mlezi na mwenye uadilifu kwa wahadhiri hawa vijana haipo kwani wamekuwa na tamaa za kingono kwa wanafunzi wao, wanapenda kubadilisha wanafunzi wa kike kingono kila mwaka wa masomo unapoanza kwa msemo wa FUSO limetema……” “……Wahadhiri kuwapata wanafunzi kingono hawatumii fedha au kutongoza bali wanatumia nafasi zao za uhadhiri…….” “……….baadhi ya wahadhiri wamekuwa na tabia ya kuwataka kingono watumishi wanaofanya usafi katika ofisi zao na wanapokataliwa kupewa rushwa ya ngono hutoa mapendekezo ya kuwatoa katika ofisi walizopangiwa kufanya usafi……wahadhiri waliokubaliwa ngono walikuwa wakifika ofisini majira ya saa kumi na moja alfajiri kwa lengo la kupokea rushwa ya ngono…….”   Hata hivyo, wakati wa ufuatiliaji ilibainika kuwepo baadhi ya wahadhiri wanaozingatia maadili ya kazi zao. Baadhi ya wahojiwa walieleza yafuatayo: “……..kuna mwanafunzi alimuandikia mhadhiri wa somo barua pepe na kumuomba amsaidie katika somo lake atamlipa chochote lakini sio pesa…….mhadhiri aliamua kuwashirikisha wanafunzi wengine na baadhi ya wahadhiri idarani…….aliwaasa wanafunzi wasome kwa bidii na kuzingatia maadili……” “…….kuna mwanafunzi mmoja alikiri kosa la kumfanyia „Quiz‟ rafiki yake……mwanafunzi aliyefanyiwa „Quiz‟ alimshawishi mhadhiri kingono baada ya kubaini kuwa kosa walilofanya ni la kufukuzwa chuo…….mhadhiri huyo hakushawishika na kuchukua hatua ya kumkabidhi mwanafunzi kwa mkuu wa idara…….” Kwa upande wa mifumo wahojiwa walieleza yafuatayo: “……mfumo bado siyo mzuri maana wanafunzi wengi walioripoti wamekuwa wakifukuzwa chuoni……na wanaotolewa taarifa wamekuwa wakikingiwa kifua na uongozi……lazima uwepo mfumo wa kumlinda mtoa taarifa na mtuhumiwa asijue mtoa taarifa ni yupi…...” “……kumekuwa na uingiliaji wa mifumo ya matokeo (Academic Registration Information System, ARIS) na kubadilisha matokeo pasipo kufuata utaratibu…...” “……...Kuna mwanafunzi ambaye aliombwa ngono na mhadhiri, lakini alikataa na kusababisha yule mhadhiri kumfelisha (kumkamata) yeye pamoja na mwanafunzi mwingine wa kiume aliyekuwa mpenzi wake na hata walipofanya mtihani wa marudio (supplementary) bado hawakufaulu na hivyo kushindwa kuendelea na somo hilo mpaka mwaka uliofuata……...”    Kwa ujumla matokeo haya yanabainisha kuwa rushwa ya ngono katika vyuo vikuu vya Dodoma na Dar es Salaam inasababishwa na matumizi mabaya ya mamlaka yanayotokana na ukosefu wa maadili kwa wenye mamlaka na udhaifu wa mifumo ya utoaji taarifa za rushwa ya ngono, ushughulikiaji wa matukio ya rushwa ya ngono na utungaji na usahihishaji wa mitihani. Hali hii inaashiria kuwepo kwa uwajibikaji mdogo katika vyuo hivi. Kwa mantiki hii, kuna haja ya kutazama mifumo ya udhibiti wa rushwa ya ngono kwenye vyuo vikuu vya Dodoma na Dar es Salaam na hasa kwa kuangalia uwezekano wa kuweka udhibiti katika mchakato wa kutoa maendeleo ya kitaaluma (course work) ambapo kwa sasa yapo mikononi mwa wahadhiri.  4 Mifumo ya udhibiti ya ndani dhidi ya rushwa ya ngono Kupitia mapitio ya nyaraka, utafiti ulibaini kuwepo kwa kanuni, miongozo, sheria na taratibu mbalimbali zilizowekwa na nchi pamoja na vyuo ili kuharamisha vitendo vya rushwa ya ngono. Utafiti ulichambua na kupitia: Kanuni za mienendo na maadili ya utumishi wa umma za mwaka 2014; Sheria ndogo ndogo za vyuo kama sheria za chuo kikuu cha Dar es salaam, 2011 na sheria za chuo kikuu cha Dodoma, 2012; sera ya kusimamia ubora wa Elimu, 2007 (Chuo kikuu cha Dar es salaam); Kanuni za maadili kwa watumishi wa Chuo kikuu cha Dar es salaam, 2018; na Kanuni za maadili za chuo kikuu cha Dodoma, 2012. Nyaraka hizi zote zinaharamisha mahusiano ya kingono kati ya wanafunzi na watumishi wa chuo, zinapinga unyanyasaji wa kijinsia, zinakata kutumia rushwa ya ngono kutoa ufaulu, kufanya mawasiliano yoyote yanayoashiria ngono na kufanya vitendo vyovyote vinavyoashiria ngono. Nyaraka hizi zinalenga kuweka mazingira salama na rafiki ya kutolea taaluma, kufanya utafiti na kutoa huduma kwa umma wote wa watanzania na wasio watanzania. Lakini kuwepo kwa vitendo vya rushwa ya ngono kunafifisha juhudi hizi. Kutokana na kuwepo kwa nyaraka hizi zinazotoa mwelekeo wa namna vyuo hivi vinavyowajibika kudhibiti rushwa ya ngono; utafiti ulilenga kupima ufanisi wa mifumo hii katika kuidhibiti rushwa ya ngono katika maeneo yake. Hivyo, utafiti ulipima ufanisi wa mifumo hii katika kutoa ulinzi kwa mtoa taarifa juu ya rushwa ya ngono; kutoa ulinzi wa mhanga wa rushwa ya ngono; kupima uelewa wa wadau (wanafunzi na watumishi) kuhusu uwepo wa mifumo hii; uzingatiaji wa mifumo hii; uwazi na uwajibikaji katika kutekeleza matakwa ya mifumo hii.    Utafiti ulibaini udhaifu kwenye mifumo ya ndani ya udhibiti wa rushwa ya ngono. Jedwali 7 linaonesha hududi (range) ya 10.7% - 38.2% ya wahojiwa walikubali kuwepo kwa sera, miongozo na taratibu za udhibiti wa rushwa ya ngono. Hata hivyo, zaidi ya 60% ya wahojiwa hawakufahamu uwepo wa sera, kanuni, sheria na miongozo ya kudhibiti rushwa ya ngono. Aidha, matokeo yanashabihiana kwa vyuo vyote viwili vilivyotafitiwa. Hali hii inaweza kudunisha mifumo ya udhibiti wa rushwa ya ngono katika vyuo hivi. Hii inamaanisha kwamba, wanajumuiya wa vyuo husika hawawezi kuwawajibisha viongozi wao kwa kutokuchukua hatua stahiki za kuzuia na kupambana na rushwa ya ngono. Jedwali 7: Mwitiko wa wahojiwa kuhusu uwepo wa sera, miongozo na taratibu za udhibiti rushwa ya ngono Kundi Mfumo Mwitiko Mdafao   *Chuo Kikuu cha Dar es Salaam (%) Mdafao   *Chuo Kikuu cha Dodoma (%) Wastani Wanafunzi Sera inayotoa miongozo ya kukataza udhalilishaji kijinsia 189 32.9 77 31.3 32.1 Uwepo wa elimu kwa wanafunzi wapya kuhusu sheria, miongozo inayowalinda wanafunzi wapya dhidi ya vitendo vya rushwa ya ngono 203 35.3 101 41.1 38.2 Kuwepo kwa huduma za ushauri nasaha kwa waathirika wa vitendo vya rushwa ya ngono 120 20.9 42 17.1 19.0 Kuwepo kwa ulinzi kwa watoa taarifa/wahanga wa rushwa ya ngono 63 10.9 26 10.5 10.7 Watumishi Sera inayotoa miongozo ya kukataza udhalilishaji wa jinsia 50 24.4 44 23.0 23.6 Maadili ya kazi yanayobainisha vitendo vya rushwa ya ngono 51 24.9 48 24.9 24.9 Taratibu na miongozo ya utahini inayoziba mianya ya kutoa rushwa ya ngono 37 18.0 32 16.6 17.5 Kuwepo kwa kamati za maadili ya wahadhiri 41 20.0 47 24.3 22.1 Taratibu zilizo wazi za utoaji wa rasilimali fedha za kufanya utafiti 26 12.7 22 11.2 11.9 *Multiple Response   Taarifa za kitaamuli zinaonesha kuwepo kwa: uadilifu mdogo; ushirika katika kutenda kosa kati ya watuhumiwa na wenye maamuzi; uvujaji wa taarifa na vitisho kwa watoa taarifa; urasimu wa mfumo mzima wa utoaji na ushughulikiaji wa malalamiko; ukosefu wa elimu kuhusu sera, kanuni na taratibu za kudhibiti maadili vyuoni; kutokuwa na takwimu za malalamiko wala hatua zilizochukuliwa katika madawati ya jinsia/ofisi ya mshauri wa wanafunzi/kamati za maadili; ukosefu wa mrejesho kuhusu hatua zilizochukuliwa na wenye mamlaka kutokana na mapendekezo ya kamati za maadili; na imani ndogo kuhusu mfumo wa kushughulikia malalamiko. Kwa upande wa uadilifu mdogo, uongozi na kamati za maadili zinatajwa kutokuwa na maadili. Baadhi ya wahojiwa walieleza: “……watu wa kamati ya maadili wao wenyewe wanafanya vitu ambavyo vinawafanya watu wasiwaamini na kuna mhadhiri ana ushawishi mkubwa katika kutenda vitendo vya rushwa ya ngono……mara nyingi malalamiko yanayopelekwa hayashughulikiwi…...” “…...mfumo mzima umeoza…...hakuna pa kukimbilia…...hata wanaopaswa kushughulikia tatizo hilo nao ni sehemu ya tatizo…...” “……ebu fikiria mwanafunzi anaenda kwa mshauri wa masomo kuomba ushauri wa hatua za kuchukua baada ya kutakwa kingono na mhadhiri……lakini „academic advisor‟ tena mwenye jinsi ya kike anamwambia akubali kwakuwa ni kitendo cha dakika tano tu kamaliza na anapata „degree‟ yake……ampe tu….” Mmoja wa wahojiwa alieleza: “……mfumo hauko wazi……kuna changamoto kubwa ya kumlinda mtoa taarifa…….muundo wa uongozi unafifisha utoaji wa taarifa…….sanduku la maoni lipo na husimamiwa na kamati ya maadili...….wanafunzi hawataki kuandika ili tatizo    lake lishughulikiwe ila tunashugulikia kwa mjadala kwa kumfuata mlengwa na kumuonya……” Ukosefu wa maadili kwa baadhi ya viongozi na wajumbe wa kamati za maadili kunatajwa kusababisha kukosekana kwa uwajibikaji, jambo linalosababisha watumishi na wanafunzi kupoteza imani kwa uongozi na kamati hizo. Pamoja na uwepo wa mifumo ya ndani katika kusimamia maadili ya kiutumishi na kiuwanafunzi katika vyuo vyote viwili, sera bado zina mianya inayosababisha vitendo hivi kuendelea kutendeka. Baadhi ya wahojiwa walisema yafuatayo: “…...tabia ya kulindana miongoni mwa wahadhiri inatokana na hofu ya kufukuzwa kazi……kulindana kunasababisha wanafunzi na watumishi kupoteza imani……kuwepo kwa kamati huru na kuwahamisha vituo vya kazi wahadhiri wanaotuhumiwa kungesaidia kudhibiti vitendo vya rushwa ya ngono…...tusikae na watu wasio na maadili vyuoni……” Kulindana na ukosefu wa uwazi katika mifumo kunaelezwa kuwa chanzo cha uvujaji na vitisho kwa watoa taarifa dhidi ya wahadhiri au watumishi wenye mamlaka. Kwa baadhi ya waliojitolea kutoa taarifa hizo walipata vitisho vya kuhatarisha kazi, taaluma na maisha yao. Hii inaonesha kukosekana kwa utaratibu au mfumo wa kulinda watoa taarifa (whistleblower protection) au wahanga wa vitendo vya rushwa ya ngono. Haya yanadhihirishwa na maelezo ya baadhi ya wahojiwa: “…….kuna mwanafunzi alitoa taarifa kwa Rasi wa Ndaki dhidi ya mhadhiri aliyemnyanyasa mwanafunzi wa kike kijinsia…….lakini Rasi alimjulisha mhadhiri husika……mhadhiri huyo alianza kutoa vitisho kwa mwanafunzi aliyetoa tuhuma hizo……” “…...hata baadhi ya viongozi hapa chuoni wanaogopa kupeleka matukio kwenye vikao kwa kuhofia kuundiwa zengwe na hatimaye kufukuzwa au kuondolewa kwenye nafasi walizonazo……”   Vyuo kama Taasisi ya Elimu ya juu vina sera na miongozo ila bado upatikanaji wake ni changamoto, na pale zinapopatikana hazipo kwenye lugha nyepesi. Mmoja wa wahojiwa alieleza: “…...sera, kanuni, sheria na miongozo ipo lakini haijulikani kwa wanafunzi na watumishi, lakini inapotokea umefanya kosa ndipo zinaanza kutumika……” Kwa mfano, ukipitia sheria ndogo ndogo za wanafunzi za mwaka 2011 za Chuo Kikuu cha Dar es salaam na sheria ndogo ndogo za wanafunzi za Chuo Kikuu cha Dodoma za mwaka 2012, lugha iliyopo imekaa kisheria na hivyo kuwa ngumu kueleweka kwa urahisi. Imebainika kwamba taasisi ya jinsia kwa upande wa Chuo Kikuu cha Dar es Salaam inajitahidi kutoa elimu ingawa kuna changamoto ya uwezeshaji kifedha na ofisi kwa waratibu wa madawati katika Ndaki na Shule. Kazi hii inaonekana kama ni kazi ya ziada tu kwa waratibu. Wahadhiri wapya wanatambua kuwepo kwa miongozo na kanuni za maadili, lakini wanadai kutoziona kutokana na upatikanaji wake kutokuwa rahisi. Aidha, hali hii ilidhihirika wakati wa utafiti ambapo ilikuwa vigumu kupata nyaraka hizi zinazosimamia sera, mifumo na miongozo. Wakati wa utafiti ilibainika kwamba nyaraka hizo hupatikana wakati mtumishi/mhadhiri anapopata matatizo ya kimaadili. Vile vile, imebainika kwamba Taasisi ya Jinsia ndio yenye jukumu la kuelimisha wanajumuiya ya chuo juu ya masuala ya jinsia ikiwepo na rushwa ya ngono. Hata hivyo, hakuna kitengo maalumu chenye jukumu la kuhakikisha kinatoa elimu kuhusu nyaraka (sera, kanuni na miongozo mbalimbali). Kutokana na kuvuja kwa taarifa wahanga wengi wamekuwa waoga kutoa taarifa pale wanapobaini au wanapoombwa rushwa ya ngono. Aidha, uoga unatajwa kusababishwa na urasimu wa mfumo wa uwasilishaji na ushughulikiaji wa malalamiko, uelewa mdogo wa watoa taarifa na mrejesho hafifu wa hatua zilizochukuliwa dhidi ya walalamikiwa. Wahojiwa walikuwa na haya ya kueleza:    “…….mlolongo wa kuwasilisha taarifa ni mrefu ambapo kwa namna moja au nyingine unasababisha kuvujisha taarifa……mfumo wa utoaji taarifa kwa “anonymous submission” unaweza kusaidia kukabiliana na uvujaji wa siri……” “……kuna changamoto kuu mbili katika utendaji kazi wa kamati za maadili ambazo ni watu kutojitokeza kutoa ushahidi na kutopata mrejesho wa mapendekezo ya kamati kutoka menejimenti ya chuo…….” Hata hivyo, wananchi na wanafunzi kwa ujumla bado wana nafasi kisheria kutoa taarifa nje ya taasisi husika pale wanapoombwa rushwa ya ngono. Kwa mujibu wa kifungu cha 7 cha sheria ya Mwenendo wa Makosa ya Jinai, sura ya 20 mtu yeyote anayejua au atakayejua kutendeka au kusudio la mtu yeyote kutenda kosa linaloadhibiwa chini ya Sheria anatakiwa wakati huohuo kutoa taarifa kwa Afisa wa Polisi au kwa mtu mwenye madaraka katika sehemu hiyo ambaye atawasilisha taarifa hiyo kwa Afisa wa Polisi msimamizi Msimamizi wa Kituo cha Polisi kilicho karibu. Hivyo hivyo, chini ya Sheria ya Kuzuia na Kupambana na rushwa Na. 11/2007 kila mwananchi katika kuzuia na kupambana na rushwa nchini anao wajibu wa kutoa taarifa pale anapoona rushwa imetendeka, inatendeka au inakaribia kutendeka. Kifungu cha 39 cha sheria hii kinatamka bayana kwamba kila mtu mwenye taarifa kuhusu kufanyika kwa vitendo vya rushwa au kuhusiana na mpango wa kufanyika kwa vitendo vya rushwa unaopangwa na mtu au kundi la watu anawajibika kutoa taarifa Taasisi ya Kuzuia na Kupambana na Rushwa (TAKUKURU). Vifungu hivyo vyote vinalenga kwenye kushirikisha jamii katika kupambana na jinai ikiwemo rushwa ya ngono. Hii inatokana na ukweli kwamba mapambano dhidi ya rushwa nchini yanaweza yasifanikiwe kama umma wa Watanzania hautoshirikishwa kikamilifu. Aidha, Sheria ya Kuzuia na Kupambana na Rushwa namba 11/2007, inatoa ulinzi kwa watu wanaotoa taarifa kuhusu rushwa au mashahidi ili kuhakikisha kwamba wananchi wanashiriki kikamilifu na bila hofu katika vita dhidi ya rushwa. Kifungu cha 51(1)(a) cha sheria hii kinazuia kutajwa kwa jina, makazi au anwani ya mtu aliyetoa taarifa kuhusu vitendo vya rushwa kwa shahidi anayetoa ushahidi mahakamani. Hali kadhalika, kifungu cha 51(1)(b) kinazuia shahidi kujibu swali ambalo jibu lake laweza kusababisha kujulikana kwa mtu aliyetoa taarifa juu ya vitendo vya rushwa ambavyo vimesababisha kuwepo kwa mashitaka mahakamani. Kifungu cha    51(3) cha sheria hii kinafafanua kwamba kama mtoa taarifa atatishiwa kuumizwa au kulipiziwa kisasi na watu aliowataja au maswahiba wao, basi Serikali itafanya mambo au jambo moja kati ya haya: itampa mtu huyo ulinzi wa kutosha kulingana na vitisho anavyopata; itamlipa fidia inayolingana na madhara aliyoyapata; itampatia msaada wa aina nyingine unaolingana na mahitaji halisi. Kifungu cha 52 cha sheria hii kinatoa ulinzi kwa mtu yeyote anayetoa taarifa au ushahidi kuhusiana na kufanyika kwa vitendo vya rushwa. Ulinzi huo ni kwamba mtoa taarifa hatawajibika kwa kosa la jinai au madai kama wakati alipotoa taarifa alikuwa na sababu za msingi za kuamini kuwa taarifa anazotoa ni za kweli. Kwa ujumla, vitendo vilivyobainishwa na utafiti vinadhihirisha udhaifu wa mifumo ya ndani ya udhibiti wa mianya ya rushwa ya ngono. Vitendo hivyo vinachavushwa na kuwepo kwa:- mmomonyoko wa maadili, mamlaka makubwa ya mhadhiri kuhusu ufaulu wa mwanafunzi, uvujaji wa taarifa, ufahamu hafifu wa haki za msingi na upendeleo katika utoaji huduma. Mambo haya yanachangia kupunguza uwajibikaji na hatimae kuongezeka vitendo vya rushwa ya ngono katika vyuo vilivyotafitiwa. Kwa mujibu wa modeli ya Klitgaard (1998), rushwa hushamiri katika mazingira ya ukiritimba, uhuru wa kufanya maamuzi usiodhibitiwa na mahali ambapo hakuna uwazi na uwajibikaji. Aidha, vitendo vya rushwa ya ngono vinakiuka kifungu cha 25 cha Sheria ya Kuzuia na Kupambana na Rushwa Namba 11/2007 kinachokataza rushwa ya ngono. Sheria hii inaharamisha kitendo chochote cha mtu mwenye mamlaka kumuwekea kigezo cha ngono mtu yeyote anayetaka huduma yake. Hivyo, mtumishi yeyote wa chuo kikuu mwenye mamlaka/madaraka anayetumia nafasi yake kumuwekea kigezo cha kupewa ngono mwanafunzi au mtumishi mwenzake anayetaka huduma anakuwa ametenda kosa kwa mujibu wa sheria hii. Kwa mantiki hiyo, kuna umuhimu wa kuimarisha mifumo ya udhibiti katika vyuo hivi ili kuimarisha maadili na kuongeza uwajibikaji.  5 Mbinu zinazotumika kushawishi rushwa ya ngono Utafiti ulilenga kubaini njia na mbinu zinazotumiwa kufanya ushawishi wa rushwa ya ngono katika Taasisi za elimu ya juu. Matokeo yanaonesha kuwa mbinu ya utoaji wa alama za chini kwenye mitihani iliongoza kwa kutajwa na wahojiwa ikifuatiwa na vitisho vya kutofaulu kwa wanafunzi kama inavyooneshwa kwenye Jedwali 8.    Jedwali 8: Mwitiko wa wahojiwa kuhusu mbinu zinazotumika kushawishi rushwa ya ngono Kundi Mbinu Mwitiko Mdafao   *Chuo Kikuu cha Dar es Salaam (%) Mdafao   *Chuo Kikuu cha Dodoma (%) Wastani Wanafunzi Kutoa alama za chini kwenye mitihani. 240 40.5 61 36.6 38.6 Vitisho vya kutofaulu kwa wanafunzi. 166 28.0 28 34.1 31.1 Ahadi kama kuolewa, cheo, chumba chuoni, nafasi ya uongozi, kuongezewa alama za ufaulu. 157 26.5 16 18.3 22.4 Ushawishi wa makusudi 130 15.7 44 21.7 18.7 Wahadhiri kuwaita wanafunzi kwenye mazingira yasiyo rasmi kwa ajili ya kukagua Utafiti (Research/Proposal/Assignme nt). 23 3.9 44 11.0 7.5 Wahadhiri kujiunga whatsapp group moja na wanafunzi. 7 1.1 0 0.0 0.6 Watumishi Utoaji wa alama za chini kwenye mitihani. 56 50.5 29 44.4 47.5 Ushawishi wa makusudi 26 16.1 39 43.8 29.9 Kutoa ahadi kama kumpatia ajira, cheo, ufadhili wa masomo n.k. 29 26.1 5 18.5 22.3 Vitisho vya mwalimu dhidi ya mwanafunzi. 18 16.2 10 26.0 21.1 Ushawishi wa makundi rika 24 14.9 2 6.6 10.8 Kuchelewesha huduma. 8 7.2 3 11.1 9.6 *Multiple Response Kutokana na kumbukumbu za malazi ya wanafunzi zilizopatikana katika Chuo Kikuu cha Dar es Salaam, inaonekana kuwa mwaka 2018/19 kulikuwa na maombi ya malazi ya wanafunzi 16,206 (kiambatisho I). Hata hivyo, wanafunzi 10,384 tu ndio waliopata malazi ya chuo. Matokeo haya yanabainisha kuwepo kwa idadi kubwa ya wanafunzi waliokosa vyumba ingawa waliomba. Katika mwaka huo chuo kilikuwa na uwezo wa kulaza wanafunzi 11,277 (kiambatisho II) tofauti na idadi ya wanafunzi 33,658 waliodahiliwa. Aidha, nafasi za malazi kwa wanafunzi wa kike zilikuwa 5,547 kati ya 13,497 waliodahiliwa katika mwaka huo. Uhaba huu unaweza kutumika kama mwanya wa rushwa ya ngono.   Taarifa za kitaamuli zinaonesha kuwepo kwa vitisho vya baadhi ya wahadhiri vya kutoa alama za chini kwa wanafunzi kama mbinu ya kuomba rushwa ya ngono. Wahadhiri wanajua kwamba mwanafunzi anakuja chuoni na lengo kuu la kupata tuzo za kitaaluma. Wahadhiri hutumia mwanya huo kwa kuwapa alama ndogo za masomo, kubadilisha alama za ufaulu, kuwafelisha au kuzuia matokeo yao ili kuandaa mazingira ya kuwashawishi kingono. Baadhi ya wahojiwa walieleza: “……kuwepo kwa ucheleweshwaji wa fomu za mikopo kwa makusudi au jina la mwanafunzi kurukwa ili malipo yake yasikamilike kwa wakati. Hii imekuwa moja ya njia wanayoitumia kushawishi rushwa ya ngono…….” “……mwanafunzi alitakwa kingono na mhadhiri akamkatalia, baada ya kumkatalia mwanafunzi alianza kuona madhara yake kwa kuwekewa alama za chini……” “…....mhadhiri aliomba rushwa ya ngono kwa mwanafunzi aliyekuwa amefaulu mtihani wa majaribio (test) alikuwa amepata alama 84……lakini mhadhiri hakumrudishia karatasi yake ya mtihani wa majaribio (test) na kumweleza kuwa amefeli mtihani na hivyo yuko tayari kumwongezea alama hadi zifike 84 iwapo atampa rushwa ya ngono……mwanafunzi alipoenda ofisini kwa mhadhiri alimkuta na mhadhiri mwingine na alipoomba karatasi yake alikataliwa kwa madai kwamba ana maongezi na mhadhiri mwenzake……..kwa bahati mhadhiri mwenzake bila kujua kinachoendelea alimshauri mwahadhiri huyo amsikilize mwanafunzi……. mwanafunzi alipatiwa karatasi yake na kubaini kuwa alikuwa amefaulu kwa kupata alama 84……...” “……kumekuwa na tabia kwa baadhi ya wahadhiri kuwatongoza wanafunzi mapema kabisa wanapofika kuanza masomo chuoni kwa njia mbalimbali zikiwemo kuwapigia simu na kuwatumia ujumbe mfupi wa maneno kupitia simu za kiganjani……wanafunzi wanapokataa wahadhiri hao huwatishia wanafunzi hao kuwa watahakikisha hawafaulu katika masomo wanayofundisha……...” “............kuna wanafunzi walilalamika kwa uongozi wa chuo kutokana na kukataa kutoa rushwa ya ngono kwa mtuhumiwa……uongozi wa chuo ulielekeza    usahihishaji wa somo hilo ufanyike upya na matokeo yalionesha kuwa wanafunzi hao walikuwa wamefaulu…….uongozi ulichukua hatua za kiutawala dhidi ya mtuhumiwa…...” Matokeo haya yanaonesha kuwepo kwa vitendo vya makusudi vya baadhi ya wahadhiri kulazimisha ngono kwa wanafunzi. Vitendo hivi vinakiuka kifungu cha 25 cha sheria ya Kuzuia na Kupambana na Rushwa namba 11/2007. Sheria hii inaharamisha kitendo chochote cha mtu mwenye mamlaka kumuwekea kigezo cha ngono mtu yeyote anayetaka huduma yake. Hivyo, mtumishi yeyote wa Chuo Kikuu mwenye mamlaka/madaraka anayetumia nafasi yake kumuwekea kigezo cha kupewa ngono mwanafunzi au mtumishi mwenzake anayetaka huduma anakuwa ametenda kosa kwa mujibu wa sheria hii. Matarajio ya mwanafunzi anapofika chuoni ni kukutana na wahadhiri na watumishi wenye maadili. Matokeo ya utafiti yanabainisha kuwepo kwa mmomonyoko wa maadili unaofanywa na baadhi ya wahadhiri pamoja na watumishi wengine kwa kukiuka misingi ya sera, kanuni na miongozo inayoongoza vyuo hivyo. Hata hivyo, Jedwali 8 linaonesha kuwa watumishi 65 (29.9%) na wanafunzi 174 (18.7%) walieleza kuwepo kwa ushawishi wa makusudi ili kujipatia huduma kutoka kwa wenye mamlaka. Aidha, watumishi 26 (10.8%) waliyataja makundi rika kuwa nayo yalishiriki kuwashawishi kingono wenye mamlaka ili kupata huduma. Taarifa za kitaamuli zinaonesha kuwepo kwa vitendo mbalimbali vya kushawishi ngono ambavyo wapewa huduma wamekuwa wakivifanya kwa wenye mamlaka ili kujipatia huduma. Wanafunzi walikuwa na haya ya kusema: “…….kuna baadhi ya walimu masomo yao ni magumu hivyo tunaamua kumtuma mwanafunzi ambaye ni mzuri na ambaye anaonekana kumvutia mwalimu ………..mwalimu akinasa tu, ajue somo lake tunabutua maana huyo mwanafunzi anakuwa na maelekezo maalumu kuhakikisha anatupatia maswali ……si unajua hakuna mkate mgumu kwenye chai…………tunachagua pini ya ukweli ambayo mwalimu hawezi kuchomoka…….”   “…….kuna mwanafunzi mmoja alikiri kosa la kumfanyia „Quiz‟ rafiki yake……mwanafunzi aliyefanyiwa „Quiz‟ alimshawishi mhadhiri kingono baada ya kubaini kuwa kosa walilofanya ni la kufukuzwa chuo…..” Baadhi ya watumishi walitoa shuhuda zifuatazo: “……..kuna mwanafunzi alimwandikia mwalimu wa somo Email na kumuomba mhadhiri amsaidie katika somo lake, atamlipa chochote lakini siyo pesa. Mwalimu aliamua kuwashirikisha wanafunzi wengine na baadhi ya wahadhiri katika idara husika. Pia aliwaasa wanafunzi wasome kwa bidii na kuzingatia maadili……..” “....... kuna mwanafunzi wa kike aliwahi kumtembelea mhadhiri ofisini kwake akiwa amevaa kanga mbili, alipoingia ofisini kwake alijifunua kanga hizo kujaribu kumshawishi mhadhiri kutaka ngono alipoona mhadhiri huyo hashtuki hata baada ya kuona kajionesha mwili wake kwa mtu asiyetaka na hana haraka ya kumtaka kingono, mwanafunzi husika aliamua kupiga kelele akidai mhadhiri alitaka kumbaka. Hata hivyo baada ya waliokuwa jirani na ofisi ya mhadhiri huyo kufika pale walishangazwa na maneno hayo ilihali binti mwenyewe hakuwa hata na chupi ya kujisitiri…….” Pamoja na matokeo haya, mbinu hizi za upande wa wasiokuwa na mamlaka hazijaharamishwa na kifungu cha 25 cha Sheria ya Kuzuia na Kupambana na rushwa Na. 11/2007 kwani kifungu hicho kinamtaja mtu mwenye mamlaka kuwa ndiye anaweza kutenda kosa hilo pale anapoweka sharti la ngono wakati wa kutoa huduma. Matendo ya kushawishi ngono kutoka kwa watu wasio na mamlaka kwenye taasisi za elimu ya juu, hata kama sio rushwa ya ngono kwa sasa, yakiachwa yaendelee yanaweza kuchangia kushusha kiwango cha elimu na huduma nchini.    SURA YA TANO  0 HITIMISHO NA MAPENDEKEZO  1 Hitimisho Kwa ujumla, utafiti umebaini kwamba tatizo la rushwa ya ngono kwenye vyuo vilivyoshiriki lipo na kwamba tatizo hili ni kubwa na si la kupuuzwa. Shuhuda za waathiriwa wa rushwa ya ngono pamoja na shuhuda za uwepo wa watuhumiwa ambao hawajachukuliwa hatua zilitolewa. Vilevile, utafiti ulibaini kuwepo kwa sera, miongozo na sheria ndogondogo zinazoharamisha rushwa ya ngono kwenye taasisi zote za umma ikiwa ni pamoja na vyuo vikuu. Kwa mfano, Kanuni za Utumishi wa umma (2014, kanuni ya 36) zimepiga marufuku kwa mwajiri au mtumishi wa umma kufanya aina yoyote ya udhalilishaji wa kijinsia kwa kumtaka mwajiriwa kufanya ngono au kufanya aina yoyote itakayopelekea kufanyika ngono kama kigezo cha ahadi ya kupendelewa kazini, au kulazimisha ngono ili mwajiriwa kuepuka vitisho ambavyo vitaathiri ajira yake au kutumia kigezo cha ngono ili mwajiriwa aepuke vitisho dhidi ya maslahi ya sasa au ya baadae katika ajira yake. Vyuo vyote viwili vina kanuni za maadili za watumishi; Kanuni za Maadili kwa Watumishi wa Chuo Kikuu cha Dar es Salaam (2018) na kanuni za maadili Chuo Kikuu Dodoma (2012). Kanuni hizi zinabatilisha na kutoa katazo la kutumia rushwa ya ngono kutoa ufaulu, kufanya vitendo vinavyoashiria ngono, au kufanya mawasiliano yanayoashiria uhitaji wa rushwa ya ngono. Aidha, zinakataza kumsumbua au kumnyanyasa mtu yeyote yule anayetoa taarifa juu ya unyanyasaji wa kingono (UDSM, 2018). Pamoja na kuwepo kwa miongozo na kanuni zinazokataza rushwa ya ngono, utafiti ulibaini mapungufu kwenye uwajibikaji wa udhibiti wa matumizi mabaya ya mamlaka hivyo kutoa mianya inayosababisha kuwepo kwa vitendo vya rushwa ya ngono. Jambo hili linasababishwa na kutokuwepo utashi wa dhati kwa wale waliopewa dhamana ya uongozi na watoa huduma kwenye kushughulikia tatizo la rushwa ya ngono kikamilifu. Tabia za kuwalinda wakosaji, zimesababisha kutokuimarisha ufuatiliaji wa sera na miongozo, kutokusimamia maadili ya watendaji kwenye suala hili na kushindwa kuchukua hatua stahiki za kinidhamu kwa wale    wanaoendeleza vitendo vya rushwa ya ngono kwenye taasisi husika. Mifano ilitolewa ya wahadhiri wanaodaiwa kujihusisha na rushwa ya ngono wanavyoendelea kupewa nyadhifa mbambalimbali za uongozi na vyeo vya kitaaluma. Shuhuda zilitolewa kuhusu vitisho kwa watoa taarifa wakiwa waathiriwa au wahadhiri. Shuhuda zilitolewa kuhusu wanafunzi waliopendelewa na kupewa aidha ajira au kupewa udhamini wa masomo (scholarship) bila kustahili pale ambapo wamekubali kutoa rushwa ya ngono. Shuhuda nyingine zilitolewa kwa kuwepo watuhumiwa waliopewa adhabu kidogo sana kulingana na kosa, kwa mfano mhadhiri kupewa likizo ya mwaka iliyomwezesha kuendelea na shughuli zake za ushauri na hatimaye kurudi chuoni kuendelea na shughuli kama kawaida. Ukosefu wa utashi na uwajibikaji unakatisha tamaa waathiriwa wa rushwa ya ngono au watendaji wenye maadili kutoa taarifa kuhusu vitendo vya rushwa ya ngono. Utafiti ulibaini mapungufu kwenye mifumo ya utahini inayotoa mwanya kwa wahadhri kutumia vibaya mamlaka yao. Shuhuda zilitolewa kuhusu wanafunzi waliofelishwa kutokana na kukataa rushwa ya ngono au wanafunzi wa kiume kufelishwa kwa vile marafiki wao wa kike wamekataa kutoa rushwa ya ngono. Shuhuda zilitolewa kuhusu kubadilishwa kwa alama za mitihani hata baada ya matokeo kutoka rasmi. Shuhuda zilitolewa kuhusu wanafunzi waliopendelewa kwenye kupewa alama za juu na hatimaye kuajiriwa chuoni bila kustahili. Mapungufu yamejitokeza kwenye mifumo ya vyombo vya kusimamia utekelezwaji wa sera na miongozo hususan kwenye suala la rushwa ya ngono. Kamati za maadili kushindwa kudhibiti rushwa ya ngono, vitengo vya jinsia kukosa nyezo na uwezo wa kuelimisha jamii kuhusu rushwa ya ngono, ofisi za mshauri wa wanafunzi kukosa kitengo cha kuwasaidia waathiriwa wa rushwa ya ngono. Utafiti ulibaini mianya mingine inayosababisha kuendelezwa kwa rushwa ya ngono ikiwa ni pamoja na ukosefu wa huduma za msingi kwa wanafunzi kama vile nyumba za kulala, mikopo, pamoja na mifumo ya ajira za wakufunzi isiyozingatia weledi na maadili ya kazi kwenye taasisi za elimu (teaching ethics).   Aidha, utafiti umebaini kuwa Sheria ya Kuzuia na Kupambana na Rushwa Na. 11/2007 inatoa mwanya kwa wasio na mamlaka kuwashawishi wenye mamlaka kuwapa ngono na hivyo kukwamisha juhudi za Serikali za kupandisha ubora wa elimu na huduma pamoja na kudhibiti vitendo vya rushwa ya ngono.  2 Mapendekezo Kutokana na matokeo tajwa, utafiti umebainisha mapendekezo machache yaliyotokana na mijadala ya washiriki wa utafiti huu. Aidha, umuhimu wa kuboresha na kuimarisha mifumo ya uwajibikaji kwenye kupambana na rushwa ya ngono ulijitokeza kama eneo la kipaumbele kwenye kupambana na tatizo la rushwa ya ngono ndani ya vyuo vya elimu ya juu na taasisi nyingine za umma na za sekta binafsi. Mapendekezo yamebainishwa kwa kila mdau: Serikali   Iuwajibishe uongozi wa vyuo vikuu kwenye kujenga mazingira wezeshi na salama kwa wanafunzi na wafanyakazi katika ngazi zote ili kuwezesha wanafunzi wa kike na kiume kupata na kufaidi haki ya elimu katika ngazi hii pamoja na kuwezesha upatikanaji wa elimu bora;   Iimarishe mifumo ya ajira ya wafanyakazi wote, hususan wakufunzi na viongozi kwa kuwapa mafunzo ya ualimu na uongozi wale wote wenye kuajiriwa chuoni ili kuwapa nyenzo za uwajibikaji wa kuzingatia maadili ya kufundisha na kuongoza katika taasisi za elimu;   Iongeze fedha za uendeshaji vyuoni na hususan zinazohitajika kwenye kuimarisha huduma za kuwezesha kuboresha utoaji wa elimu ikiwa ni pamoja na huduma za malazi kwa wanafunzi ili kupunguza mianya inayotumiwa na wasimamizi na watoa huduma hizi kwa kuweka sharti la ngono kwa wanafunzi;   Isimamie uwajibikaji wa uongozi wa chuo kuhusu masuala ya jinsia na hususan rushwa ya ngono kwa kuwawajibisha viongozi waimarishe Kamati za Maadili ndani ya vyuo;   Kuendelea kuijengea uwezo TAKUKURU wa kuweza kuchunguza na kumfikisha mtuhumiwa mahakamani bila kuhitaji kibali cha Mkurugenzi wa Mashtaka; na      Ifanye mapitio ya Sheria ya Kuzuia na Kupambana na Rushwa Na. 11/2007 ili kuimarisha mapambano dhidi ya rushwa ya ngono. Uongozi wa Vyuo   Uboreshe mifumo ya udhibiti na uwajibikaji kwenye kuimarisha mifumo ya kusimamia maadili, mifumo ya utahini, mifumo ya kutoa taarifa na kulinda watoa taarifa pamoja na kuwajibisha watuhumiwa wa vitendo hivyo;   Uimarishe taasisi na kamati zinazoshughulikia masuala ya maadili ya watumishi wake ikiwa ni pamoja na kamati za maadili, vitengo vya jinsia, ofisi ya mshauri wa wanafunzi kwa kuwapatia nyenzo, vitendea kazi na mafunzo ya kuwawezesha kushughulikia masuala ya rushwa ya ngono pamoja na unyanyasaji wa kijinsia kwenye vyuo; na   Uimarishe mahusiano na TAKUKURU kwenye kutoa elimu, kupeleleza na kuchukua hatua stahiki kwa wale wote wenye kutuhumiwa kujihusuisha na vitendo vya rushwa ya ngono. Vitengo/Taasisi za Jinsia   Kujijengea uwezo wa uelewa wa Sheria ya Kuzuia na Kupambana na Rushwa Na. 11/2007 kuhusu rushwa ya ngono ili waweze kusimamia utekelezaji wake vyuoni; na   Kuwajengea wanafunzi na jamii yote ya chuo uelewa wa suala la rushwa ya ngono ili waweze kujitetea na kupambana nalo. Asasi za kiraia   Kutumia taarifa hii kuimarisha vita dhidi ya rushwa ya ngono;   Kuendeleza na kuimarisha ubia kati yake na Taasisi ya Kuzuia na Kupambana na Rushwa (TAKUKURU) kwenye vita dhidi ya rushwa ya ngono, hasa kwenye utafiti na elimu ya umma; na     Kujijengea uelewa wa pamoja wa sheria ya Kuzuia na Kupambana na rushwa hususani vipengele vinavyoelezea rushwa ya ngono ili kuweza kuendeleza mapambano dhidi ya rushwa ya ngono. Wanafunzi wa Vyuo   Waongeze jitihada katika masomo, wazingatie maadili, wasikubali kurubuniwa, wavunje ukimya na kupaza sauti kunapotokea viashiria vya kuwanyima haki zao, na wachukue hatua stahiki pale wanapopokonywa hizo haki;   Wadai kuimarishwa kwa mikakati iliyobainishwa katika miongozo na sheria ndogondogo za kuzuia na kudhibiti rushwa ya ngono;   Wafikishe malalamiko yao TAKUKURU kwa kupitia kamati zao, taasisi za kiraia na hata wao wenyewe; na   Waungane na kushiriki zaidi kwenye kampeni za kupambana na rushwa ya ngono.  %20and%20Graduation%statistics.pdf iliyosomwa tarehe 20 Disemba 2019. Tem, H. (2007). Nayakumbuka yote. Mkuki na Nyota Publishers. Yin, R. K. (2014). Case Study Research Design and Methods (5th ed.) .Thousand Oaks, CA: Sage. 282 pages. (ISBN 978-1-4522-4256-9). Yusuph, K (2016). Sextortion in education sector and response to criminal legal system in Tanzania-A Review. Asia Pacific Journal of Education, Arts and Sciences, 3(1):56 - 63   VIAMBATISHO Kiambatisho I: Maombi ya vyumba vya malazi katika Chuo Kikuu cha Dar es Salaam 2016/17   2019/20 Malazi 2016/2017 2017/2018 2018/2019 2019/2020 Idadi ya maombi 10,488 19,050 16,206 27,086 Idadi ya waliopata 7,293 10,245 10,259 10,526 Idadi ya waliokosa 3195 8805 5947 16560 Idadi ya maombi (mahitaji maalum) 94 198 125 138 Idadi ya walioapata (mahitaji maalum) 94 198 125 138 Kiambatisho II: Idadi ya mabweni na mgawanyo wa wanafunzi katika Chuo Kikuu cha Dar es Salaam 2018/19 Jina la Bweni Uwezo Nafasi za Wanaume Nafasi za Wanawake Hall one 512 190 322 Hall two 400 400 0 Judge Julie Manning 494 0 494 Hall four 251 73 178 Hall five 400 400 0 Hall six 310 317 7 Hall seven 304 30 274 Mabibo Hostel 4,298 2,580 1,718 Kunduchi Hostel 50 25 25 Water Resources Houses 16 8 8 CoICT Hostel 240 76 160 Magufuli Hostel 3,840 1,536 2,280 Ubungo Hostel 108 54 54 Mikocheni Hostel 54 27 27 JUMLA 11,277 5716 5547