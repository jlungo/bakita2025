 Shirika la Kazi Duniani International Labour Organization MWONGOZO WA VYAMA VYA WAFANYAKAZI By Talib Mbwana Mohammed Mwamadzingo ZANZIBAR TRADEUNION CONGRESS SOLIDARITY FOREVER Z A T U C MWONGOZO WA VYAMA VYA WAFANYAKAZI i MWONGOZO WA VYAMA VYA WAFANYAKAZI MWONGOZO WA VYAMA VYA WAFANYAKAZI ii Copyright page: ILO/ACTRAV and ZATUC Copyright © International Labour Organization 2016 First published 2016 Publications of the International Labour Office enjoy copyright under Protocol 2 of the Universal Copyright Convention. Nevertheless, short excerpts from them may be reproduced without authorization, on condition that the source is indicated. For rights of reproduction or translation, application should be made to ILO Publications (Rights and Permissions), International Labour Office, CH-1211 Geneva 22, Switzerland, or by email: pubdroit@ilo.org. The International Labour Office welcomes such applications. Libraries, institutions and other users registered with reproduction rights organizations may make copies in accordance with the licences issued to them for this purpose. Visit www.ifrro.org to find the reproduction rights organization in your country. MWONGOZO WA VYAMA VYA WAFANYAKAZI International Labour Organization, Bureau for Workers’ Activities, 2016 ISBN: 978-92-2-931054-1 (print) ISBN: 978-92-2-931055-8 (web pdf) ILO Cataloguing in Publication Data The designations employed in ILO publications, which are in conformity with United Nations practice, and the presentation of material therein do not imply the expression of any opinion whatsoever on the part of the International Labour Office concerning the legal status of any country, area or territory or of its authorities, or concerning the delimitation of its frontiers. The responsibility for opinions expressed in signed articles, studies and other contributions rests solely with their authors, and publication does not constitute an endorsement by the International Labour Office of the opinions expressed in them. Reference to names of firms and commercial products and processes does not imply their endorsement by the International Labour Office, and any failure to mention a particular firm, commercial product or process is not a sign of disapproval. ILO publications can be obtained through major booksellers or ILO local offices in many countries, or direct from ILO Publications, International Labour Office, CH-1211 Geneva 22, Switzerland. Catalogues or lists of new publications are available free of charge from the above address, or by email: pubvente@ ilo.org Visit our website: www.ilo.org/publns Printed in Kenya MWONGOZO WA VYAMA VYA WAFANYAKAZI iii KUHUSU ACTRAV ACTRAV (The Bureau for Workers’ Activities) ni kitengo cha Shirika la Kazi Duniani kinachounganisha Ofisi Kuu ya Shirika hilo na wafanyakazi wote duniani. Jukumu kubwa la kitengo hicho ni kuendesha na kuratibu shughuli zote za Ofisi Kuu zinazohusiana na wafanyakazi na Jumuiya zao zinazofanyika Makao Makuu au katika sehemu nyingine. Shirika la Kazi Duniani ambalo Ofisi yake Kuu ndio chombo cha utendaji la Shirika hilo ndilo Shirika pekee la Umoja wa Mataifa ambalo utendaji wake unashirikisha kwa uzito sawa mahusiano ya Utatu (tripartite) kati ya Serikali za Nchi wanachama, Jumuiya za Waajiri na Jumuiya au Vyama vya Wafanyakazi. Kwa mujibu wa utaratibu wa Shirika la Kazi Duniani wadau hao wote wanashiriki katika shughuli za Shirika la Kazi na kufaidika na huduma zinazotolewa na Shirika hilo zikiwemo ushauri wa kitaalamu, msaada wa kifedha na utekelezaji miongozo inayotolewa Dhamira Kuu ya ACTRAV ni kuhakikisha mahusiano ya karibu na Vyama vya Wafanyakazi Duniani kote na kuvisaidia vyama hivyo ili viwe na uwezo wa kufanya shughuli zitakazo shawishi kuwepo kwa mifumo bora ya kudai, kulinda na kutetea haki za wafanyakazi KUHUSU ZATUC Shirikisho la Vyama vya wafanyakazi Zanzibar (ZATUC) lilianzishwa na kusajiliwa kwa Mujibu wa Sheria ya Vyama vya wafanyakazi Zanzibar Nambari 4 ya mwaka 2001 (iliyofutwa na Sheria ya Mahusiano Kazini Nambari 1 ya Mwaka 2005) iliyopitishwa na Baraza la Wawakilishi la Zanzibar ambalo ndilo Bunge la Zanzibar kwa mujibu wa Katiba Shirikisho la Vyama vya Wafanyakazi Zanzibar (ZATUC) ndio Shirikisho pekee la Vyama vya Wafanyakazi kwa upande wa Zanzibar. Malengo makuu ya shirikisho hilo ni kuwaunganisha wafanyakazi kupitia vyama vyao katika kudai, kulinda na kutetea haki zao kitaifa na kimataifa, kuwakilisha wafanyakazi kupitia vyama shiriki katika vyombo vya kitaifa na kimataifa vinavyoshughulikia mambo yanayowahusu, kushirikiana na watunga sera na sheria katika kuhakikisha sera na sheria zinazotungwa, zinakuwa na maslahi na wafanyakazi na wananchi, kuwaelimisha wafanyakazi juu ya mambo yanayohusu ajira katika kujenga mahusiano bora sehemu za kazi na kuchukua hatua yoyote inayofaa kwa mujibu wa Sheria endapo haki na maslahi ya wafanyakazi yamevunjwa au kukiukwa na mtu binafsi, Muajiri au Serikali Hadi sasa ZATUC inaundwa na vyama Tisa vya kisekta ambavyo ni Chama cha Wafanyakazi ya Viwanda na Biashara (Zanzibar Union of Industrial and Commercial Workers -TUICO- ; Chama cha Walimu (Zanzibar Teachers’ Union - ZATU); Chama cha Wafanyakazi wa Sekta ya Umma (Zanzibar Public Sector Workers’ Union -ZAPSWU); Chama cha wafanyakazi wa Hifadhi, Utalii, Hoteli na wafanyakazi wa Majumbani (Zanzibar Tourism, Hotel, Conservation, Domestic and Allied Workers’ Union CHODAWU- ; Chama cha wafanyakazi wa Serikali Kuu na Afya (Zanzibar Union for Public and Health employees -ZUPHE); Chama cha wa Mawasiliano na Usafirishaji (Communication and Transport Workers’ Union of Zanzibar - COTWU-ZNZ); Chama cha Mawasiliano ya Simu (Telecommunication Worker’s Union of Tanzania Zanzibar TEWUTA- ; Chama cha wafanyakazi wa Fedha na Biashara (Zanzibar Financial and Commercial Workers’ Union (ZAFICOWU); na Chama cha Mabaharia (Zanzibar Seamen’s Union -ZASU). MWONGOZO WA VYAMA VYA WAFANYAKAZI iv DIBAJI Vyama vya Wafanyakazi ni vyombo vikongwe katika historia ya ulimwengu wa kazi. Lakini shughuli zake zimekuwa zikichukuliwa juu juu na hata wafanyakazi wenyewe. Aidha masuala ya vyama vya wafanyakazi hasa katika ukanda wa Afrika ya Mashariki hayajapata bahati ya kufanyiwa utafiti wa kutosha kuandikwa na kuwekwa wazi ili yapate kujulikana na wote. Kwa sababu hizo basi, waandishi wa kitabu hiki wamejaribu kuonesha njia kwa wengine kuendeleza pale walipopaachia. Vyama vya wafanyakazi ni asasi muhimu katika ulimwengu wa kazi. Vyama vya wafanyakazi ni daraja baina ya tabaka la wafanyakazi, waajiri na serikali. Kwa sababu malengo ya wafanyakazi na waajiri hayakubaliani, migogoro baina ya tabaka mbili hizi ni vitu vinavyotarajiwa. Vyama vya wafanyakazi hutumiwa na wafanyakazi wenyewe kama chombo chao cha utetezi. Waandishi wa kitabu hiki wamejaribu kukielezea chombo hiki muhimu kwa wafanyakazi na hata wadau wengine wa maendeleo, Katika jitihada hizo waandishi wamejitahidi kuzungumzia masuala mengine yahusuyo kazi, utawala bora na masuala mtambuka ya kazi. Waandishi wa kitabu hiki wamejaribu kuzungumzia masuala mengi kuhusu kazi, kiasi kwamba msomaji hatakuwa na haja ya kusoma vitabu vingine ili kupata fununu za masuala karibu yote muhimu yahusuyo vyama vya wafanyakazi na ulimwengu wa kazi kwa ujumla wake. Kitabu hiki kwa hakika ni Kiongozi cha vyama vya wafanyakazi kilichogusia mambo muhimu yahusuyo ulimwengu wa kazi. Tunachukua fursa hii kuwapongeza waandishi wa kitabu hiki kwa jitihada zao za kuelimisha watu wote wanaohitaji elimu kuhusu vyama vya wafanyakazi. Tunapendekeza wale wote wanaohitaji elimu ya msingi ya vyama vya wafanyakazi wafanye juu chini wakipate kitabu hiki ili kiwasaidie kuelewa masuala ya msingi ya vyama vya wafanyakazi. Maria Helena André, Mkurugenzi, Kitengo cha Wafanyakazi, Shirika la Kazi Duniani, Geneva, Uswizi. MWONGOZO WA VYAMA VYA WAFANYAKAZI v YALIYOMO KUHUSU Kupambana na Utandawazi ....... 99 MWONGOZO WA VYAMA VYA WAFANYAKAZI viii HISTORIA NA CHIMBUKO LA SHIRIKA LA KAZI DUNIANI (ILO) Sura1 OMMITTEE AT WORK … OMMITTEE AT WORK … Kongamano la Kimataifa HISTORIA NA CHIMBUKO LA ILO 1 “Amani ya kudumu kote itaafikiwa kama imekuzwa juu ya misingi ya haki za jamii” Itafahamika kuwa mchakato wa kubuni shirika litakalo shugulikia masuala ya wafanya kazi,ulianzishwa karne 19 ukiongozwa na wamiliki viwanda Robert Owen (1771-1853) kutoka Wales na Daniel Le Grand (1783-1859) kutoka ufaransa . Msukumo wa kubuni shirika la kazi duniani ulitokana na masuala ya ki-usalama, ubinadamu, siasa na uchumi na kwa muhtasari utangulizi wa katiba ya shirika la kazi duniani (ILO) unasema makundi yaliyoko kwenye kandarasi yaliongozwa na hisia za haki, ubinadamu pamoja na matamanio ya kupata amani ya kudumu duniani. Kulikuwa na kukubalika kwa umuhimu wa haki ya jamii katika upatikanaji wa amani dhidi ya dhuluma kwa wafanyakazi katika mataifa yaliyoendelea wakati huo. Kutokana na kuzidi kwa maelewano ya kujisimamia kiuchumi ulimwenguni na kuwepo kwa ushirikiano wa kupatikana kwa usawa wa hali za kufanya kazi katika nchi zilizoshindania soko duniani na kwa mujibu wa fikra hizi, utangulizi umeshikilia kuwa amani ya kudumu inaweza kuafikiwa tu pale palipo misingi ya haki ya jamii na kwamba Shirika la kazi duniani (ILO) liliasisiwa mnamo mwaka wa 1919, kama sehemu ya mkataba wa Versailles uliohitimisha vita vya kwanza vya dunia kama kielelezo cha imani kuwa, amani ya kudumu duniani inaweza kuafikiwa ikiwa imejengwa kwa misingi ya haki za msingi za binadamu. Katiba hii iliundwa kati ya Januari na Aprili 1919 na Tume inayoshughulikia masuala ya kazi iliyobuniwa kwa kikao kilichohusu amani kilichokutana kwa mara ya kwanza Paris na kisha Vesailles chini ya mwenyekiti Samuel Gompers kiongozi wa shirikisho la wafanyakazi Marekani (AFL) na kujumuisha wawakilishi kutoka nchi tisa: Ubelgiji, Cuba, Czechoslovakia, Ufaransa,Italia, Ujapani, Poland na Uingereza. Kikao hiki kilijitokeza na mfumo wa utendaji wa UTATU na ndio wa kipekee unaoshirikisha kwa uzito sawa mahusiano ya utatu katika chombo cha utawala na afisi yaani: serikali, waajiri na wafanyakazi. Katiba hii ilibuni mawazo yaliyokwisha tathminiwa na shirika la kimataifa la uundaji sera kuhusu kazi lililoundwa Basel mnamo 1901. 1919 HISTORIA NA CHIMBUKO LA SHIRIKA LA KAZI DUNIANI (ILO) MWONGOZO WA VYAMA VYA WAFANYAKAZI 2 kuwepo kwa mazingira magumu ya kazi yanayozua vurugu na kuhatarisha amani duniani kuna umuhimu wa kuboresha kwa haraka mazingira hayo. Kutokana na kutoshughulikiwa kwa mazingira ya kazi kwa taifa lolote kunakua kizingiti kikubwa kwa mataifa yanayotamani kuboresha hali hizo nchini mwao. Sehemu zinazohitaji kuboreshwa zilizoorodheshwa kwenye utangulizi hivi leo zingali na umuhimu kwa mfano: • Masaa ya kufanya kazi kwa siku na juma nzima • Kuzuia kutokuwepo kwa ajira na kutoa ujira unaotosheleza mahitaji. • Kuwakinga wafanyakazi dhidi ya magonjwa na majeraha wakiwa kazini. • Kuwakinga watoto, vijana na wanawake. • Huduma za uzeeni na majeraha, utunzaji masilahi ya wafanyakazi wanapoajiriwa katika nchi zingine mbali na kwao. • Utiliaji maanani wa usawa wa malipo kulingana na thamani ya kazi. • Utiliaji maanani wa haki ya utangamano. • Mpangilio wa elimu anuai na ya kiufundi na mengineyo. Shirika la kazi duniani (ILO) lilichangia pakubwa katika nyanja ya utendakazi kutoka awali. Kongamano la utendakazi la kwanza la kimataifa lililofanyika Washington DC Oktoba 1919 lilikubalia mikataba sita ya kimataifa kuhusu utendakazi ambayo ilishughulikia saa za kutenda kazi kwenye viwanda, ukosefu wa ajira, kinga ya uzazi, kufanya kazi usiku kwa wanawake, umri wa chini wa kuajiriwa, na kufanya kazi usiku kwa vijana katika viwanda. Shirika la kazi duniani (ILO) lilikuwa na makao yake Geneva mwaka 1920 na Albert Thomas wa Ufaransa akiwa mkurugenzi wa afisi kuu ya Shirika la kazi ,ambayo ndiyo afisi kuu ya kudumu. Chini ya uongozi wake mikataba 16 ya kimataifa kuhusu kazi duniani na mapendekezo 18 yaliafikiwa chini ya miaka miwili. Azma hii ya mwanzo ilidhibitiwa kwa sababu baadhi ya serikali zilihisi kwamba kulikuwa na mikataba mingi zaidi, bajeti kubwa na ripoti zenye utata mwingi. Isitoshe, mahakama ya haki ya kimataifa ilitangaza kwamba utawala wa shirika la kazi duniani uliendeleza mfumo wake hadi kusawazisha Utatu wa Shirika la Kazi Duniani ILO Serikali Wafanyakazi Waajiri HISTORIA NA CHIMBUKO LA ILO 3 kanuni za kimataifa za mazingira ya kazi katika sekta ya kilimo. Jopo la wataalamu liliundwa mwaka 1926 kama njia ya usimamizi katika kuhakikisha taratibu za (ILO) zimefuatwa. Jopo hilo, ambalo lipo hadi sasa limejumuisha wanasheria wasioegemea upande wowote na ambao hutathmini ripoti za serikali na kuwasilisha mtazamo wake kila mwaka kwenye kongamano kuu. Udidimiaji na Vita Udidimiaji mkubwa na matokeo ya ukosefu mkubwa wa ajira ulimkabili Harold Buttler aliyechukua hatamu kutoka kwa Albert Thomas mwaka 1932. Baada ya kugundua kuwa kuangazia masuala ya kazi ulimwenguni kunahitaji ushirikiano wa kimataifa, Marekani ilijiunga na Shirika la kazi duniani(ILO) mwaka 1934, japo iliendelea kutojihusisha na uhusiano wa kimataifa. Mmarekani John Winnant alichukua hatamu za uongozi mwaka 1939, wakati vita vya pili vya dunia vilipochacha. Alihamisha makao makuu ya Shirika la Kazi Duniani hadi Montreal, Canada Mei 1940 kwa sababu za ki-usalama, lakini aliondoka mnamo mwaka 1941 alipoteuliwa kama Balozi wa Marekani kwenda Uingereza. Mrithi wake Edward Phelan wa Ireland, aliyechukua uongozi, alikuwa amesaidia uandishi wa katiba ya 1919 na kuchukua nafasi kubwa katika kongamano la Philadelphia la Mkutano wa kimataifa kuhusu utendakazi duniani, katikati ya vita vya pili vya dunia. Mkutano huo ulihudhuriwa na serikali, waajiri, na wafanyakazi kutoka nchi Wajumbe waliratibisha maazimio ya Philadelphia ambayo yalizingatia malengo ya ILO. Mnamo mwaka wa 1946 shirika la kazi duniani (ILO) likawa chombo maalum cha shirika la umoja wa mataifa na mnamo Mwaka 1948 bado wakati wa kipindi cha utawala wa Phelan, kongamano la kimataifa la kazi liliratibisha mkataba nam. 87 kuhusu uhuru wa kutangamana na haki ya maandalizi. Kipindi baada ya vita Kipindi cha Mmarekani David Morse kama mkurugenzi mkuu kutoka mwaka (1948- 1970), idadi ya wanachama iliongezeka maradufu na kulifanya shirika kuchukua majukumu yake na kufanya mataifa yaliyoendelea kupungua idadi miongoni mwa yale yanayoendelea. Makadirio yakaongezeka mara tano na idadi ya maafisa kuongezeka. Shirika la kazi duniani likazindua Taasisi ya masomo ya wafanyakazi mwaka 1960 na kituo cha mafunzo ya wafanyakazi cha kimataifa Turin mnamo mwaka wa 1965. Shirika hili lilishinda tuzo la Nobel wakati wa maadhimisho ya miaka 50 mwaka wa 1969. Chini ya Wilfred Jenks kutoka Uingereza kama Mkurugenzi Mkuu (1970–1973), Shirika la Kazi Duniani liliimarisha viwango vya maendeleo na mbinu za usimamizi katika kushughulikia kuinua viwango vya uhuru wa kutangamana na haki za maandalizi. MWONGOZO WA VYAMA VYA WAFANYAKAZI 4 Aliyechukua hatamu baada yake, Francis Blanchard wa Ufaransa, alipanua uhusiano wa ki-uhandisi na mataifa yanayoendelea na kuepusha madhara kwa shirikisho licha ya kupotea kwa robo ya mtaji kwenye bajeti kutokana na kujiondoa kwa Marekani (1977–1980). Shirika la Kazi duniani pia lilichangia pakubwa uhuru wa Poland kutokana na udikteta kwa kuunga mkono kuwepo kwa muungano wa ‘Solidernose’ kwa kuheshimu mkataba nam. 87 kuhusu uhuru wa kutangamana ambao Poland iliratibisha mwaka 1957. Michel Hernsene kutoka Ubelgiji alichukua hatamu za uongozi mnamo mwaka 1989 na kuongoza Shirika la Kazi Duniani kipindi cha baada ya vita na kusisitiza umuhimu wa kutilia mkazo haki za jamii kama msingi wa kulinda sera za kimataifa kuhusu uchumi na jamii. Zaidi ya hayo, alianzisha mchakato wa kugatua shughuli na rasilmali kutoka makao makuu Geneva. Mnamo Machi 4, 1999, Juan Somavia kutoka Chile alichukua hatamu kama Mkurugezi Mkuu na kutilia mkazo umuhimu wa ajira ya kuheshimika kama azimio maalum katika uimarishaji wa utandawazi. Alitilia mkazo kazi kama chombo cha kukabiliana na umaskini na jukumu la Shirika la Kazi Duniani katika kusaidia kuafi kia malengo ya Milenia ya maendeleo pamoja na kupunguza viwango vya umaskini duniani kufi kia 2015. Mnamo Mei 2012, Guy Ryder kutoka Uingereza alichaguliwa kama Mkurugenzi Mkuu wa kumi wa Shirika la Kazi Duniani na kuanza hatamu yake ya miaka mitano Oktoba 2012. Viwango vya Kimataifa vya Kazi Viwango vya Kimataifa vya Kazi Mikataba • Ikiratibiwa huwa sheria • Pasipo kuratibiwa husalia kuwa malengo na huathiri sheria za nchi Mapendekezo • Maelekezo ya kijumla au ya kitaalamu • Yasiyowezwa kuratibiwa HISTORIA NA CHIMBUKO LA ILO 5 Mfumo wa Shirika la Kazi Duniani Shirika la Kazi duniani (ILO) linajumuisha Baraza Kuu – kongamano la kazi la kimataifa ambalo hukutana kila mwaka; Bodi ya Utawala na afisi ya kudumu – Shirika la Kazi Duniani. Shirika hili pia hutenda kazi kupitia kwa makongamano ya maeneo mbalimbali kama kamati za viwanda na majopo ya wataalam. Kongamano Kongamano la kimataifa la kazi huteua Bodi simamizi ili kuratibisha mipangilio ya shirika na kupigia kura bajeti (inayofadhiliwa na Mataifa wanachama). Kongamano pia huidhinisha viwango vya kazi vya kimataifa na kusimamia utekelezaji wake (kulingana na utaratibu uliofafanuliwa hapa chini): hupitisha maazimio yanayotoa mwelekeo wa sera za shirika la kazi duniani na utendakazi, huamua usajili wa wanachama wapya na kutoa nafasi ya mdahalo kuhusu masuala ya jamii na maswali ya utendakazi. Kila kongamano huhusisha wajumbe wawili wa serikali, mmoja wa waajiri na mmoja mwajiriwa akiambatana inapobidi na washauri maalum. Wajumbe kutoka jumuia ya waajiri na waajiriwa huwa na uhuru wa kupiga kura. Bodi Simamizi Bodi simamizi ambayo huwa na wanachama waliochaguliwa kila baada ya miaka mitatu, kwa kawaida hukutana mara tatu kwa mwaka. Hutayarisha ajenda ya kongamano na mikutano mingine ya shirika la kazi duniani; hunukuu maamuzi na kuamua utekelezaji wake. Humteua mkurugenzi mkuu, na kuelekeza shughuli za afisi ya kimataifa ya wafanyakazi. Sawa na kongamano, Bodi simamizi ina mfumo wa utatu, na kwa sasa hujumuisha wanachama kamili 56 (10 ni wa kudumu sababu ya umuhimu wao), 28 kuwakilisha serikali, 14 wafanyakazi na 14 waajiri. Kati ya viti 28 vya serikali, 10 vinashikiliwa na nchi zenye umuhimu mkubwa viwandani. Mataifa hayo mengine 18 huchaguliwa na wajumbe wa serikali kwenye kongamano (isipokuwa nchi zenye mvuto mkubwa viwandani). Wawakilishi wa waajiri na waajiriwa huchaguliwa na wajumbe wa waajiri na waajiriwa katika kongamano. Wao huchaguliwa kwa njia ya kipekee na wahusika wanaowawakilisha binafsi. Bodi simamizi pia hutekeleza majukumu maalum katika kusimamia utekelezaji wa kazi katika viwango vya kimataifa; kwa sababu hiyo hulinda haki za muungano wa wafanyakazi, kupitia kwa Bodi zingine tatu ambazo ni: Jopo la wataalam kuhusu utekelezaji mikataba na mapendekezo, Halmashauri ya maridhiano kuhusu uhuru wa kutangamana na Kamati ya uhuru wa kutangamana. Afisi ya Shirika la Kazi Duniani Afisi ya Shirika la Kazi Duniani huko Geneva ni afisi ya kudumu ya shirika hili na inahusisha idara mabalimbali: hutayarisha miswada na ripoti ambazo hutumika katika makongamano na mikutano ya shirika pamoja na kuendesha mipangilio ya kipekee ili kuwezesha usawazishaji wa kazi ya shirika hilo. Chimbuko La Kuundwa kwa Shirika la Kazi Duniani Shirika la Kazi Duniani ni miongoni mwa vyombo vya Umoja wa Mataifa (UN) ambalo hushughulika na masuala ya kazi na wafanyakazi kwa kushirikiana na serikali. Azimio la kuunda Umoja wa Mataifa lilitiwa saini na nchi 50 huko mjini San Fransisco Marekani mwaka 1945. Katika utangulizi wa Azimio Shirika la Kazi Duniani, nchi wanachama zilidhamiria kuokoa vizazi vijavyo kutokana na madhara ya vita ambayo mara mbili yalileta huzuni kubwa kwa binadamu. Chimbuko la shughuli za Shirika la Kazi Duniani linatokana na Tamko la Haki za Binadamu Duniani lililotolewa na Umoja wa MWONGOZO WA VYAMA VYA WAFANYAKAZI 6 Mataifa mwaka 1948. Baraza Kuu la Umoja wa Mataifa lilizitaka nchi zote wanachama kulitangaza na kulisambaza tamko la Shirika la Kazi Duniani ili lisomwe mashuleni na katika asasi nyingine zote za kielimu. Watu wote, mataifa yote na kila mtu ajitahidi kwa njia ya uelimishaji kukuza haki hizi na kwa hatua endelevu kitaifa na kimataifa kuwezesha haki hizi kukubalika kote duniani na kufuatwa na wananchi wote katika nchi wanachama. Kifungu cha 23 cha Tamko Shirika la Kazi Duniani kinasema: • Kila mmoja ana haki ya kufanya kazi, uhuru wa kuchagua ajira aitakayo, mazingira na hali bora za kazi, na kuzuia ukosefu wa ajira. • Kila mfanyakazi anastahiki malipo ya haki ya kazi aifanyayo ili kumwezesha yeye na familia yake kuishi maisha ya heshima, na kupatiwa hifadhi nyingine za jamii. • Kila mmoja ana haki ya kuunda na kujiunga na vyama vya wafanyakazi kwa ajili ya kulinda maslahi yake Tamko hili linakwenda sambamba na Katiba ya Umoja wa Mataifa ambapo nchi wanachama zimesisitiza imani zao kwa haki hizi za msingi za binadamu, heshima, na utu wa Shirika la Kazi Duniani hufanya kazi kwa mfumo wa UtatuSerikali, Jumuiya za Waajiri na Jumuiya za Wafanyakazi, na mara zote husisitiza umuhimu wa mashirikiano ya vyombo hivi na husisitiza pia mazungumzo ya pamoja baina ya vyombo hivi. What is the relationship between What is the relationship between Productivity Innovation Competition Flexibility Labour rights Ni uhusiano upi ulioko kati ya Uzalishaji Uvumbuzi Haki za Wafanyakazi Ushindani Uwazi binadamu na haki sawa kwa wanawake na wanaume na zimedhamiria kukuza maendeleo ya kijamii na kuinua hali ya maisha ya watu. HISTORIA NA CHIMBUKO LA ILO 7 Shirika la Kazi Duniani ni chombo pekee cha Umoja wa Mataifa ambapo serikali, vyama vya wafanyakazi na waajiri wanawakilishwa kwa uzito sawa. Hii ndio maana Shirika la Kazi Duniani linafahamika kama chombo cha utatu. Wawakilishi wa pande hizo tatu hukutana Geneva, Uswizi kila mwaka katika mwezi wa Juni katika Kongamano la Kimataifa la Kazi. Katikati ya makongamano haya, kuna mikutano ya pande hizi tatu ambayo hushughulikia mambo maalumu yahusuyo kazi Shirika la Kazi Duniani ni chombo pekee cha Umoja wa Mataifa ambapo Wahalalishaji Shirika la Kazi la Duniani hufanya kazi kwa mfumo wa Utatu- Serikali, Jumuiya za Waajiri na Jumuiya za Wafanyakazi, na mara zote husisitiza umuhimu wa mashirikiano ya vyombo hivi na husisitiza pia mazungumzo ya pamoja baina ya vyombo hivi. Mfumo wa Shirika la Kazi Duniani unatilia mkazo mazungumzo ya pamoja miongoni mwa vyombo vya utatu vilivyo sawa. Mfumo huo unahakikisha kuwa mawazo/ mapendekezo yatokanayo na wadau hao yanaingizwa katika viwango vya kimataifa vya kazi, sera, na mipango mingine. Shirika la Kazi Duniani hukamilisha shughuli zake kwa kupitia vyombo vyake vikuu vitatu – Mkutano Mkuu wa Kimataifa wa Kazi, Chombo cha Utawala, na Ofi si, ambavyo huundwa na wawakilishi wa serikali, wawakilishi wa waajiri, na wawakilishi wa wafanyakazi. Kazi za Chombo cha Utawala na Ofi si zinasaidiwa na kamati za utatu za sehemu kuu za kazi, na kamati za mabingwa katika mambo kama vile mafunzo ya ufundi, maendeleo ya uendeshaji, afya na usalama kazini, mahusiano kazini, elimu ya wafanyakazi, na matatizo mahususi ya wafanyakazi vijana na wanawake. Mikutano ya Shirika la Kazi Duniani hufanyika kila baada ya muda fulani kuzingatia masuala ya kazi na wafanyakazi. Mikataba ya Kazi Kimataifa Shirikisho la Kazi Duniani katika kujaribu kuhakikisha haki za msingi za wafanyakazi duniani hupitisha mikataba yenye viwango vya chini vya kazi. Nchi wanachama wa Umoja wa Mataifa wanatakiwa kutekeleza mikataba hiyo. Shirika la Kazi Duniani limepitisha na linaendelea kupitisha mikataba kadha pamoja na mapendekezo ya utekelezaji wa mikataba hiyo kwa nia ya kuimarisha mazingira ya kazi na haki za wafanyakazi. Mikataba muhimu ya Kazi ya Kimataifa ni hii ifuatayo: • Kazi za Shuruti wa mwaka 1930, – nam. 29: Mkataba huu unakataza watu kulazimishwa kufanya kazi wasioichagua wenyewe. • Uhuru wa Kujiunga na Kinga ya Haki ya Kuunda Chama wa mwaka 1948, nam. MWONGOZO WA VYAMA VYA WAFANYAKAZI 8 87: Mkataba huu unatoa uhuru wa kujiunga pamoja na unatoa haki kwa wafanyakazi kuunda vyama vyao. • Haki ya Kuunda Chama na Haki ya Kufanya Majadiliano ya Pamoja wa mwaka 1949 nam. 98: Mkataba huu unatoa haki kwa wafanyakazi kuunda vyama vyao na haki ya kufanya majadiliano ya pamoja kuhusu hali bora za kazi katika sehemu za kazi. • Malipo Sawa kwa Kazi Sawa wa mwaka 1951,nam. 100: Mkataba huu unatoa maelekezo kwa waajiri kutoa malipo sawa kwa wafanyakazi wenye ujuzi sawa na wanaofanya kazi za aina moja. • Marufuku ya Kazi za Shuruti wa mwaka 1957,nam. 105: Mkataba huu unapiga marufuku kazi za shuruti. • Ubaguzi katika Ajira wa mwaka 1958,nam 111: Mkataba huu unawakinga wafanyakazi katika masuala ya ajira. • Umri wa Kufanya Kazi wa mwaka 1973, nam. 138: Mkataba huu unaweka umri wa chini wa mtu kuajiriwa. Lengo la mkataba huu ni kuzuia ajira ya watoto. • Kuondoa Ajira Mbaya ya Watoto wa mwaka 1999, nam. 182: Mkataba huu unakusudia kuondoa kabisa ajira mbaya ya watoto kama vile kutumia watoto kufanya sinema za utupu, na mambo ya aina hiyo. Jinsi Mikataba ya Kazi ya Kimataifa Inavyotayarishwa Shirika la Kazi Duniani, ni chombo maalumu cha Umoja wa Mataifa (UN). Vyombo vingine ni UNESCO kinachoshughulikia elimu, UNICEF kinachoshughulikia masuala ya watoto, FAO kinachoshughulikia chakula, UNHCR kinashughulikia wakimbizi, na UNDP kinachoshughulikia maendeleo. Shirika la Kazi Duniani linajihusisha na masuala ya haki za wafanyakazi na za vyama vya wafanyakazi kama njia za kuleta mahusiano mazuri sehemu za kazi na hivyo kusaidia kuongeza uzalishaji na kuleta maendeleo ya wafanyakazi na jamii kwa ujumla. Kwamba hili ni lengo la pamoja la vyama vya wafanyakazi, mashirikisho ya waajiri, na serikali, ni jambo linalokubalika na nchi nyingi duniani na limewezesha Utumikishwaji wa mtoto HISTORIA NA CHIMBUKO LA ILO 9 pande hizi tatu- serikali, waajiri, na wafanyakazi kuunda Shirika la Kazi Duniani muda mrefu kabla ya kuzaliwa kwa Umoja wa Mataifa (UN). Shirika la Kazi Duniani liliasisiwa katika kipindi cha katikati ya vita vya kwanza na vya pili vya dunia. Shirika la Kazi Duniani ni chombo pekee cha Umoja wa Mataifa ambapo serikali, vyama vya wafanyakazi na waajiri wanawakilishwa kwa uzito sawa. Hii ndio maana Shirika la Kazi Duniani linafahamika kama chombo cha utatu. Wawakilishi wa pande hizo tatu hukutana Geneva, Uswizi kila mwaka katika mwezi wa Juni katika Kongamano la Kimataifa la Kazi. Katikati ya makongamano haya, kuna mikutano ya pande hizi tatu ambayo hushughulikia mambo maalumu yahusuyo kazi. Makongamano haya ya Shirika la Kazi Duniani, pamoja na mambo mengine hupitisha Mikataba na Mapendekezo ya Mikataba hiyo. Haya yanaamuliwa na idadi kubwa ya washiriki wa makongamano hayo. Inategemewa kuwa mikataba na mapendekezo haya ya Shirika la Kazi Duniani, yatathibitishwa kwa kuridhiwa na nchi wanachama. Shirika la Kazi Duniani hupitisha Mkataba kama sheria ya mfano na nchi ambayo itaridhia mkataba huo, inapaswa kurekebisha sheria yake ya nchi yenye mnasaba na mkataba husika ili ilingane na mkataba huo. Iwapo nchi hiyo haina sheria hiyo, itapaswa kupitisha sheria yenye lengo la kutekeleza mkataba huo. Mapendekezo yanaelekeza jinsi ya kutekeleza mkataba husika. Kati ya mikataba karibu ya mia mbili (200) iliyokwishapitishwa na Shirika la Kazi Duniani, mikataba minane (08) huunda kanuni za msingi za Shirika la Kazi Duniani za haki za binadamu na hujulikana kwa jina la Mikataba mikuu. Mikataba yenyewe ni: • Uhuru wa kukusanyika na kufanya majadiliano ya pamoja – Mikataba nam 87 nam. 98. • Malipo sawa Kwa Kazi zenye Uzito sawaMkataba nam. 111. • Ubaguzi katika Ajira na Sehemu za Kazi – Mkatba nam. 100 ambao pia unahusisha wafanyakazi wa kuhamahama na masuala ya kijinsia. • Umri wa chini wa kuanza Ajira na ajira kwa Watoto – Mkataba nam. 138. • Utokomezaji wa Ajira ya Kulazimisha (kutumia nguvu) – Mikataba nam. 29 nam. 105. • Utokomezaji wa utumikishwaji mbaya zaidi wa mtoto – Mkataba nam. 182. Mikataba yenye umuhimu mkubwa katika mapambano ya kutetea haki za vyama vya wafanyakazi ni: Mkataba nam. 87 Kuhusu Uhuru wa kukusanyika na Kinga ya Kujiunga (1948).Umeridhiwa na zaidi ya nchi 120 na unaeleza: • Kwamba wafanyakazi wanaweza kuanzisha na kujiunga na chama chochote cha wafanyakazi wapChama cha wafanyakazi ni umoja wa hiari na wa kidemokrasia ulioanzishwa na wafanyakazi wenyewe kutokana na mahitaji yao bila ya kushawishiwa na bila ya kuingiliwa na chombo cho chote, kiwe cha serikali au kinginecho MWONGOZO WA VYAMA VYA WAFANYAKAZI 10 Jedwali la idadi ya mikataba iliyoratibishwa 7400 2006 2007 2008 2009 2010 2011 2012 2013 2014 2015 2016 7500 7600 7700 7800 7900 8000 8100 8200 Jumla 8059 endacho bila ya kwanza kutafuta kukubaliwa na serikali. • Kwamba vyama vya wafanyakazi viko huru kuanzisha mashirikisho ambayo pia yanaweza kuungana katika ngazi ya kimataifa. • Kwamba vyama vya wafanyakazi haviwezi kufutwa au kusimamishwa na serikali. Mkataba nam. 98 kuhusiana na Haki ya Kujiunga na Majadiliano ya pamoja (1949). Mkataba huu umeridhiwa na zaidi ya nchi 135 lakini hauhusiani na wafanyakazi wa mashirika ya umma. Wao wanaelezewa katika mkataba nam. 151 (1978). Mkataba nam. 98: • Unaongeza nguvu ya wafanyakazi katika kuondoa vitendo vya kupinga vyama vya wafanyakazi. • Unaimarisha na kulinda hatua za majadiliano ya hiari kati ya vyama vya wafanyakazi na vyama vya waajiri ili kusimamia kanuni na masharti ya kazi kwa njia ya makubalino ya pamoja. Nchi nyingi zimesharidhia mikataba ya Shirika la Kazi Duniani nam. 87 na 98 lakini kutoridhia mkataba wowote hakuzui nchi yoyote kutekeleza mikataba iliyokwisha pitishwa na Shirika la Kazi Duniani. Kila mwaka serikali za nchi zinalazimika kupeleka taarifa kwa Shirika la Kazi Duniani kueleza uwezekano wa ukiukwaji wa mikataba na migongano mingine inayohusisha haki za wafanyakazi. Vyama vya wafanyakazi vina haki ya kupitia na kutoa maoni kuhusu taarifa hii na hata kusahihisha makosa yo yote kama yapo. Hii ni muhimu ifanyike katika mpangilio mzuri ili uvunjwaji wa haki za wafanyakazi kama upo taarifa zake ziweze kutumwa haraka mbele ya jumuiya ya kimataifa. Hali hadi sasa ya Viwango vya Kimataifa vya Kazi Idadi ya mikataba Hadi sasa nchi wanachama 187 wameratibisha jumla ya mikataba 8059 ya Shirika la Kazi Duniani (ILO). HISTORIA NA CHIMBUKO LA ILO 11 Jedwali la mikataba hususi ya usimamizi 144 40 60 80 100 120 140 160 180 200 139 53 111 144 180 169 173 172 175 178 164 153 129 122 081 182 138 111 100 105 029 098 087 Uratibishaji wa mikataba muhimu kulingana na maeneo Nchi Uhuru wa kutangamana Ajira za kushurutishwa Ubaguzi Ajira ya watoto 087 098 029 105 100 111 138 182 Jumla 187 153 164 178 175 172 173 168 180 Afrika (54) 49 54 54 54 52 54 52 53 Amerika (35) 33 32 34 35 33 33 31 35 Uarabuni (11) 3 6 11 11 7 10 11 11 Bara hindi (35) 18 21 28 24 29 25 23 30 Uropa (51) 50 51 51 51 51 51 51 51 Uratibishaji wa mikataba ya usimamizi kulingana na maeneo Nchi 081 122 129 144 Jumla 187 145 111 53 139 Afrika (54) 46 22 10 40 Amerika (35) 28 23 9 30 Uarabuni (11) 10 4 1 5 Bara hindi (35) 14 15 1 19 Uropa (51) 47 47 32 45 MWONGOZO WA VYAMA VYA WAFANYAKAZI 12 Labour Rights VYAMA VYA WAFANYAKAZI Sura2 Haki za Wafanyakazi Ujira unaotosheleza Wafanyakazi Mfanyakazi aweze kumudu yafuatayo: Chakula Malazi Afya bora Elimu Mavazi Usafi ri Akiba Ujira unaotosheleza ni haki ya kila mtu duniani kote VYAMA VYA WAFANYAKAZI 13 VYAMA VYA WAFANYAKAZI Maana ya Chama cha Wafanyakazi Chama cha wafanyakazi ni umoja wa hiari na wa kidemokrasia unaoanzishwa na wafanyakazi wenyewe kutokana na mahitaji yao bila ya kushawishiwa na bila ya kuingiliwa na chombo chochote, kiwe cha serikali au kinginecho. Malengo makuu ya chama cha wafanyakazi ni kulinda na kupeleka mbele mahitaji na matakwa ya pamoja ya wafanyakazi yawe ya kiuchumi, kijamii, au kisiasa. Mahitaji haya yanajumuisha uhakika wa ajira, malipo maridhawa ya ujira na marupurupu mengine, masharti bora ya kazi, na uboreshaji wa maisha ya mfanyakazi na wananchi kwa ujumla. Mambo yenyewe yanahusisha vile vile masuala ya demokrasia, kimataifa, sera mbadala za uchumi wa nchi, na masuala ya kijumla ya maendeleo ya wananchi. Hivyo wafanyakazi nao ni wadau wakubwa wa mambo yote yahusuyo nchi yao na wanahitaji kushirikishwa kikamilifu. Mapinduzi ya viwanda yalitokea Ulaya karne ya kumi na tisa. Msingi wa mapinduzi haya ulikuwa ni mtaji, na hali hiyo ilipelekea kukua kwa miji midogo na mikubwa na matokeo yake ni kuwa watu wengi walihamia mijini kwa lengo la kutafuta kazi za kuajiriwa katika miji iliyokua kwa kasi. Watu wengi walipata ajira katika viwanda. Wenye viwanda walilenga zaidi kupata faida kubwa kutokana na mitaji yao na hivyo kulazimika kuwalipa wafanyakazi wao ujira mdogo usiolingana na jasho lao. Mishahara ilikuwa midogo na mazingira ya kufanyia kazi yalikuwa mabaya. Hakukuwa na utaratibu wa wafanyakazi kupatiwa nyumba za kuishi na wala hapakuwa na mfumo wowote wa hifadhi ya jamii ulioimarisha maisha ya jumla ya wafanyakazi. Kwa hiyo mambo makubwa yaliyowakwaza wafanyakazi hao na kujiona wananyanyasika ni: • Kufanyishwa kazi kwa muda mrefu/saa nyingi bila ya kupumzika. • Kufanyishwa kazi katika mazingira magumu kiafya na ustawi wao. • Kufanyishwa kazi kwa malipo yasiyokidhi mahitaji yao ya lazima. • Kutosikilizwa wanapoeleza matatizo yao katika kazi. Hali hii iliwalazimisha wafanyakazi hao kuungana pamoja ili kulinda na kutetea maslahi yao. Hiki ndicho chanzo na mwanzo wa kuundwa kwa vyama vya wafanyakazi. Kuna sababu kubwa mbili zinazomsukuma mfanyakazi kujiunga na chama cha wafanyakazi: • Vyama vya Wafanyakazi vina shabaha ya kuboresha hali bora ya mahala pa kazi, kuboresha maisha ya wanachama wake, na vinajihusisha na haki za jamii. • Wafanyakazi wanapoeleza matakwa yao ya pamoja kwa waajiri wao, huwa wanaimarisha msimamo wa pamoja wa wafanyakazi. Hakika waajiri wanakuwa waangalifu zaidi wanapokabiliana na wafanyakazi waliojiunga katika chama chao, kuliko mfanyakazi mmoja mmoja. Hivyo, nguvu za chama cha wafanyakazi chochote zinategemea juu ya ukubwa wake na wingi wa wanachama wake, na jinsi chama hicho kilivyojiunda na kujiimarisha. Chama kikiungwa mkono na wafanyakazi wengi ndio kinakuwa na nguvu na uwezo wa kufikia malengo yake. Wingi wa wanachama wa chama cha wafanyakazi una maana ya kuwa na nguvu zaidi za kujadiliana na waajiri ikiwa ni pamoja na serikali na pia kuwa na ushawishi mkubwa katika jamii. Tafiti nyingi zimefanywa na wanasayansi jamii zinazotaka kujua mambo muhimu MWONGOZO WA VYAMA VYA WAFANYAKAZI 14 yanayowavutia wafanyakazi kujiunga na vyama vya wafanyakazi. Karibu tafiti zote zimebaini kuwa kuna sababu kuu mbili; moja ikiwa inamuhusu mfanyakazi mmoja mmoja, na nyingine inahusu kikundi kizima cha wafanyakazi. Ile sababu ya mfanyakazi mmoja mmoja inatokana na jinsi mfanyakazi anavyowakilishwa na kiongozi wake katika sehemu yake ya kazi na faida za wazi wanazopata wafanyakazi wanachama. Hii ina maana kwamba kazi nzuri na za uwakilishi za chama zinawavutia sana wafanyakazi kujiunga na chama cha wafanyakazi. Aidha faida zaidi za wazi wanazopata kutoka kwenye chama chao, ni sababu ya kutosha ya kuwavutia wafanyakazi kujiunga na chama cha wafanyakazi. Ama sababu za pamoja ni kuhusu: • Uwezo mkubwa wa chama wa kufikia mazungumzo na mwajiri yahusuyo malipo bora na hali bora za kazi. • Uwezo mkubwa wa viongozi wa kushawishi wafanyakazi kujiunga na chama. • Uwezo mkubwa wa chama kuhami ajira za wanachama. • Wafanyakazi/wanachama kuwa na uwezo wa kumiliki mazingira ya kazi, na wafanyakazi/wanachama kuweza kupata uungwaji mkono wa kijumla. Kazi za viongozi mbali mbali wa chama zimefafanuliwa kwa ufasaha katika vifungu vya Katiba za chama husika. Misingi ya Vyama Vya Wafanyakazi Tumeona kuwa zipo sababu za msingi zilizopelekea kuundwa kwa vyama vya wafanyakazi. Vyama hivyo vinaundwa kutokana na misingi muhimu ifuatayo: ( Umoja Msingi wa kwanza wa kuundwa kwa vyama vya wafanyakazi ni Umoja. Nguvu za chama chochote cha wafanyakazi zinatokana na umoja, mshikamano, kujituma na kujitolea kwa wanachama wake. Chama kinamudu kutekeleza majukumu yake na matarajio ya wanachama wake chini ya msingi muhimu wa umoja na mshikamano wa wanachama wake. Katika hali hii wanachama wote wanaamini kabisa kuwa kinachomgusa mwanachama mmoja huwagusa wote. Katika hali hiyohiyo kinachowagusa wanachama wote humgusa mwanachama mmoja mmoja. Nguvu na msukumo wa chama cha wafanyakazi dhidi ya waajiri hutegemea kwa kiasi kikubwa jinsi wafanyakazi katika sehemu ya kazi inayohusika walivyoungana. Kama idadi ya wanachama ni kubwa na wanazungumza kwa sauti moja, basi nguvu yao inakuwa kubwa zaidi. Uhuru Chama cha wafanyakazi kitaweza kukidhi mahitaji ya wanachama wake na kufikia malengo yaliyoundiwa na kuungwa mkono na wafanyakazi kama kitaongozwa na wanachama wenyewe. Ni wanachama pekee wanaojua mambo yanayowasibu katika sehemu zao za kazi na hivyo kuyaainisha na kuyalinda malengo yao. Vyama vya wafanyakazi vinapaswa kuwa huru na kwa vyovyote vile visitawaliwe na serikali, waajiri, taasisi za dini au vyama vya siasa. Chama cha wafanyakazi ni umoja wa wafanyakazi unaoundwa na wafanyakazi wenyewe na wenye: • Kuongozwa na wanachama wenyewe. • Kuendeshwa kwa niaba ya wanachama. • Kugharimiwa na wanachama wenyewe. Demokrasia Demokrasia ya vyama vya wafanyakazi ni nafasi ya wanachama kuendesha umoja wao kwa uhuru na kwa uwazi kwa lengo la kuleta maendeleo ya wanachama wote bila ya ubaguzi wa aina yoyote. Demokrasia ni nguzo muhimu ya chama cha wafanyakazi. Chama cha wafanyakazi kinachoendeshwa kidemokrasia kinatoa nafasi kwa wanachama wake kutawala shughuli za chama chao na kutoa maamuzi mbali mbali ya kuendeleza chama chao. VYAMA VYA WAFANYAKAZI 15 Njia za kidemokrasia za kuendesha vyama vya wafanyakazi ni pamoja na: • Viongozi wa vyama vya wafanyakazi huchaguliwa kidemokrasia na wanachama wenyewe kila baada ya muda maalumu kwa mujibu wa katiba, kanuni na taratibu za chama. • Wanachama kuwa na haki ya kuelimishwa kuhusu masuala ya vyama vya wafanyakazi ikiwa ni pamoja na kupewa elimu kuhusu katiba na kanuni za chama ili kuwawezesha kuwa na upeo wa kuweza kushiriki kikamilifu katika shughuli zote za chama pamoja na taratibu za chama za kutoa maamuzi. • Wanachama wote bila ya ubaguzi wa aina yoyote kupewa haki na majukumu sawa. • Wanachama katika ngazi zote kuwakilishwa katika vikao vyote vyenye kutoa/ kufanya maamuzi. • Wanachama kuwakilishwa katika vyombo vya wafanyakazi, kitaifa, kikanda, na kimataifa. Sababu za Kuunda Vyama vya Wafanyakazi Wafanyakazi wanakuwa na matatizo kadhaa katika sehemu zao za kazi. Matatizo hayo hayatokani na amri ya Mungu. Hivyo wafanyakazi hawana budi kuyatatua ili kuondoa vikwazo katika shughuli zao za kazi na kuinua hali zao za maisha wakiwa wafanyakazi. Kwa mfano, katika kiwanda kuna mtaji, utawala/uongozi na nguvukazi. Kila kimoja kinajitegemea ingawa katika uendeshaji/ utendaji wa kazi vinategemeana na malengo yao pia yanatafautiana. Mabepari ambao ndio wenye kuwekeza mtaji, malengo yao ni kupata faida kubwa kadri inavyowezekana ambapo utawala/uongozi upo pale kulinda na kukuza maslahi ya mabepari (wenye mtaji) na wafanyakazi huuza nguvu zao. Katika mazingira hayo, wafanyakazi huishia kunyonywa. Wafanyakazi kwa hivyo wanastahiki malipo ya haki na usawa kwa nguvukazi wanayoitoa .Uwezo wa mfanyakazi mmoja mmoja kupigania haki yake ni mdogo. Hakuna mafanikio ya maana anayoweza kupata mfanyakazi peke yake katika kupigania haki yake. Ni kwa kupitia chama cha wafanyakazi pekee kinachounganisha pamoja nguvu za wafanyakazi wote kinaDhuluma kazini Malipo duni Mafuta Maziwa Mkate Wewe! Mshahara, mbona hukui? Marafiki zako wote wamekua. MWONGOZO WA VYAMA VYA WAFANYAKAZI 16 choweza kuinua heshima ya wafanyakazi mbele ya waajiri, na kupigania ujira utakaomwezesha mfanyakazi kuishi, kupata hali bora ya maisha, na kupata marupurupu mengine. Hayo hasa ndiyo yaliyoleta haja ya wafanyakazi kujiunga pamoja na kuibuka na vyama vya wafanyakazi. Kuunda vyama vya wafanyakazi ni haki ya msingi ya wafanyakazi wenyewe. Aina ya Vyama Vya WafanyakaziManufaa na Kasoro zake Kimsingi, kuna aina tatu za Vyama vya Wafanyakazi, nazo ni: Vyama vya Fani za kazi. ii) Vyama vya Fani za kazi tafauti. iii) Vyama vya Kisekta. Vyama vya Fani za kazi Hivi ndivyo vyama vya mwanzo kabisa vya wafanyakazi. Vyama hivi hujumuisha wafanyakazi wa fani maalumu kama, waashi, madereva, mafundi umeme, na wengine. Kwa mantiki hiyo, madereva pekee wanaruhusiwa kujiunga na chama cha wafanyakazi madereva, bila ya kujali eneo wanakofanyia kazi au mwajiri wao. Kwa hiyo wafanyakazi huungana kutokana na fani yao ya kazi. Vyama vya aina hii hudhibiti upatikanaji wa nguvu kazi kwa mtindo wa utoaji mafunzo kwa wafanyakazi wapya wanaopenda fani hiyo. Vile vile vyama vya aina hii vinaweza kuweka viwango vya malipo ya mfanyakazi kwa saa, siku, wiki au mwezi. Vyama hivi haviwezi kufanya kazi katika viwanda vikubwa (na hasa vya siku hizi) vyenye shughuli nyingi. Vyama vya Wafanyakazi wa Fani Tafauti Vyama hivi huundwa na wafanyakazi wote katika sehemu ya kazi bila ya kujali mwajiri wao, fani/stadi au kiwanda watokacho. Historia inaonesha kuwa vyama hivi viliunganisha wafanyakazi wasio na stadi yoyote ya kazi ambao hawakubaliki kujiunga na vyama vya wafanyakazi wenye fani maalumu. Umoja ni nguvu VYAMA VYA WAFANYAKAZI 17 vile sekta ya viwanda vya kemikali, mbao, uchapaji, na nyinginezo. Katika hali hii, wafanyakazi wote wenye stadi na wasio na stadi, wa maofi sini, na wasio maofi sini, wanaweza kuunda chama kimoja, mradi tu wanafanya kazi katika sekta moja. Katika chama cha aina hii ni rahisi wanachama kuchukua hatua za pamoja au kuwa na msimamo wa pamoja pale inapobidi.Inawawia rahisi wanachama kushughulikia matatizo ya pamoja yanayowakabili wanachama/wafanyakazi wote katika sekta inayohusika. Kama ilivyokuwa katika vyama vya wafanyakazi wa fani za kazi tofauti, ni vigumu kutengeneza sera itakayokidhi matakwa na mahitaji ya vikundi mbali mbali vya wafanyakazi katika sekta husika. Wajibu wa Vyama Vya Wafanyakazi na Uhusiano wake na Umma Vyama vya wafanyakazi vinaundwa na wafanyakazi wenyewe kwa dhamira ya kutumia chombo hicho kutatulia matatizo yao yanayohusu kazi na ustawi wao kama Vyama vya jumla vya wafanyakazi wenye fani za kazi mbali mbali vinafaa sana katika nchi ambayo haina kundi moja la wafanyakazi linalotosheleza kuunda chama cha wafanyakazi chenye nguvu.Vyama hivi vinaunganisha wafanyakazi wote wanaofanya kazi katika kampuni moja au sehemu moja ya kazi ili kuwakabili waajiri ambao hushirikiana na kufanya kazi kama timu, Katika maeneo yenye chama cha aina hii, ni rahisi kuchukua hatua/msimamo wa pamoja, Baadhi ya huduma (kama utafi ti) zinaweza kutolewa kwa pamoja na hivyo kuokoa muda na kupunguza gharama. Kasoro ya vyama hivi ni kuwa vinaweza kuleta ushindani na kugombea wanachama pale penye chama zaidi ya kimoja. Hali hii inaweza kudhoofi sha nguvu za chama/vyama.Aidha katika maeneo ya chama cha aina hii ni vigumu kutengeneza sera itakayoweza kukidhi matakwa ya vikundi vyote vya wafanyakazi vinavyohusika. Vyama vya Kisekta Vyama vya kisekta huunganisha wafanyakazi wote wa sekta inayohusika kama Mapato Utoaji Mafunzo MWONGOZO WA VYAMA VYA WAFANYAKAZI 18 wafanyakazi. Vyama vya wafanyakazi kwa hivyo vitakuwa na wajibu ufuatao: • Kuunganisha nguvu za wafanyakazi. • Kuimarisha umoja na mshikamano wa wafanyakazi. • Kutoa huduma maridhawa kwa wanachama. • Kuwashirikisha wanachama katika masuala yote ya chama. • Kujihusisha katika kukuza uchumi wa nchi. • Kusimamia utekelezaji wa kazi kwa ufanisi na kwa tija. Uhusiano wake na Umma Chama cha wafanyakazi kilicho makini hakiwezi kufanya kazi zake kwa mafanikio bila ya kushirikiana na umma unaozunguka mazingira ya kufanyia kazi ya chama hicho. Hii ina maana kuwa umma lazima utambue kuwepo kwa chama hicho na pia uunge mkono juhudi na shughuli zinazotendwa na chama hicho. Hali hii inakilazimisha chama cha wafanyakazi kujitahidi kujitangaza kwa umma pamoja na majukumu yake ya kawaida na kuweka wazi malengo na majukumu yake ambavyo vitahitaji kuungwa mkono na umma na wafanyakazi wenyewe. Chama cha wafanyakazi kinachofanya kazi nje ya ufahamu wa umma mara nyingi huwa vigumu kufanikisha majukumu yake, na pia hutoa nafasi kwa umma kukishuku. Chama cha wafanyakazi hushughulikia waajiriwa ambao ni sehemu ya umma. Ndio maana inasisitizwa kuwa chama cha wafanyakazi kisijitenge kando na umma. Majukumu ya Vyama Vya Wafanyakazi Shughuli za Vyama vya Wafanyakazi zinaambatana na historia ya kuundwa kwao. Kihistoria wafanyakazi walilazimika kujikusanya na kuunda umoja wao kutokana na madhila waliyokuwa wakifanyiwa na waajiri wao enzi za Mapinduzi ya Viwanda huko Ulaya katika karne ya kumi na tisa. Hivyo shughuli za mwanzo za umoja wa wafanyakazi zikawa kupaza sauti zao kupinga madhila waliyokuwa wakitendewa na waajiri wao. Wakipinga kufanyishwa kazi kwa muda mrefu/saa nyingi bila ya mapumziko na bila ya kupatiwa malipo yaliyolingana na nguvu walizozitumia. Wakipinga kufanyishwa kazi Kuhamasisha VYAMA VYA WAFANYAKAZI 19 katika mazingira hatarishi kiafya na usalama wao bila ya kuchukuliwa hatua za tahadhari za kutosha.Walipinga kutosikilizwa na waajiri wao wanapohitaji kuwaeleza matatizo yanayowafika wakati wa kutekeleza majukumu yao ya kazi. Hivyo majukumu ya msingi ya vyama vya wafanyakazi ni kupigania haki na maslahi ya wanachama wake na wafanyakazi kwa ujumla. Shughuli nyingine za vyama vya wafanyakazi ni: • kuhamasisha na kushawishi wafanyakazi kujiunga pamoja. • kuwatetea wanachama na wafanyakazi kwa ujumla maendeleo ya uchumi, ustawi wa jamii, na elimu. • Kutatua matatizo ya wanachama mmoja mmoja na matatizo ya jumla ya wafanyakazi; kwa mfano masuala ya likizo, vifaa vya kutendea kazi, vifaa kwa ajili ya kinga ya mfanyakazi, nyongeza ya mshahara. • Kujihusisha na shughuli za siasa na maendeleo ya nchi. Majukumu mengine ya msingi ya vyama vya wafanyakazi ni: Kulinda haki za wafanyakazi Kuwa mwanachama kunamfanya mfanyakazi alindwe na chama chake katika ajira yake na kulinda usalama wa ajira yake. Chama chake cha wafanyakazi kinahakikisha kuwa haonewi wala hanyanyaswi au kufukuzwa kazi bila ya sababu za msingi na bila ya kuzingatiwa taratibu na sheria za kazi katika nchi. Kushughulikia Mashauri ya Kikazi Chama cha wafanyakazi humuakilisha mwanachama wake aliyeonewa kwa kutafuta suluhu ya haki. Kusuluhisha Migogoro Chama cha wafanyakazi kina uwezo, mbinu, na hata nyenzo za kushauriana na kusuluhisha migogoro ya kikazi kwa niaba ya mwanachama wake. Kuimarisha masharti ya kazi Chama cha wafanyakazi kina wajibu wa kupigania ujira bora, usalama kazini, masharti bora ya kazi, na maisha bora kwa mwanachama pamoja na familia yake. Kuhamasisha na Kuingiza Wanachama Wapya Nguvu kuu ya chama cha wafanyakazi inatokana na wingi wa wanachama wake. Hivyo uongozi wa chama cha wafanyakazi hauna budi kutilia mkazo suala la kuingiza wanachama wapya wakati wote. Uzoefu unaonesha kuwa idadi ya wanachama wa chama cha wafanyakazi haibaki ilivyo kwa muda mrefu kwa vile wanachama baadhi ya wakati hubadili sehemu za kazi na hivyo kulazimika kuhamishia uanachama wake kwa chama kingine. Wanachama wengine hufikia muda wa kustaafu na hivyo kupoteza sifa za kuwa wanachama wa chama cha wafanyakazi. Na wengine hupunguza idadi ya wanachama kwa kufariki dunia. Hali hii inalazimisha uongozi wa chama cha wafanyakazi wakati wote kufanya maandalizi ya kuingiza wanachama wapya katika chama. Juhudi hizo ni zile za kuwahamasisha kujiunga na chama. Kufanya Majadiliano kwa Ajili ya Kufunga Mikataba ya Hali Bora ya Kazi Moja kati ya majukumu makuu ya chama cha wafanyakazi ni kufanya majadiliano yenye lengo la kufunga mkataba wa hali bora ya kazi kwa niaba ya wanachama. Mikataba hii inatarajiwa kuwanufaisha wanachama wa chama cha wafanyakazi na wafanyakazi kwa ujumla. Mikataba hii kwa kawaida huimarisha ujira wa wanachama, huweka masharti bora ya kazi pamoja na maisha bora kwa wanachama na familia zao. MWONGOZO WA VYAMA VYA WAFANYAKAZI 20 Kuelimisha Wanachama Elimu ni nguzo muhimu ya vyama vya wafanyakazi. Vyama vya wafanyakazi vina wajibu wa kuwaelimisha viongozi wake na wanachama kwa ujumla kuhusu masuala mbali mbali ya vyama vya wafanyakazi ili kuwapa uwezo wa kushiriki kikamilifu katika shughuli zote za chama cha wafanyakazi. Elimu hii pia itawasaidia wanachama wa kawaida kutekeleza majukumu yao ya kazi katika sehemu zao za kazi kwa ueledi. Aidha ni jukumu la chama kuelimisha wanachama kwa kutoa habari na mafunzo kwa njia ya machapisho; mfano vipeperushi, makala, vijarida, magazeti, na machapisho mengine. Kuweka Shindikizo na Kuhamasisha Kuhamasisha na wakati mwingine kushindikiza serikali ili itunge sheria bora za kazi kwa manufaa ya wanachama na wafanyakazi kwa ujumla, ni jukumu ambalo husaidia kuimarisha chama cha wafanyakazi. Kukusanya Michango ya Chama Chama cha wafanyakazi ni cha wafanyakazi kwa ajili ya wafanyakazi. Chama cha wafanyakazi kina majukumu mengi ambayo utekelezaji wake unahitaji rasilimaliwatu na fedha. Mahitaji hayo lazima yatokane na wanachama wenyewe. Vyama rafiki vinaweza kusaidia juhudi za wanachama wenyewe. Hivyo wanachama wana wajibu wa kulipa ada na kutoa michango mingine , kwa ajili ya kuendeshea chama chao. Michango hii huwezesha chama kufanya shughuli zake pamoja na kutoa huduma kwa wanachama wake. Kuendesha/Kuongoza Migomo Kugoma ni haki ya wafanyakazi. Mgomo ni silaha muhimu sana ya wafanyakazi. Lakini silaha hii hutumika kwa nadra. Silaha hii hutumika pale mwafaka unapokosekana baada ya kupitia na kumaliza hatua zote zilizopo za kusuluhisha mgogoro. Katika hatua hii chama cha wafanyakazi huchukua jukumu la kuendesha na kuongoza mgomo kwa mujibu wa maelekezo ya katiba ya chama na sheria za kazi za nchi Kushirikiana na Vyama na Mashirikisho ya Taifa na Kimataifa Chama cha wafanyakazi hakipaswi kufanya shughuli zake peke yake. Lazima kishirikiane na vyama vingine na mashirikisho, nchini na kimataifa. Mashirika muhimu na maarufu katika ulimwengu wa kazi ni Shirika la Kazi la Duniani, Lo-Norway na taasisi nyingine. Majukumu Mapya ya Chama cha Wafanyakazi; • Kujadili mikataba ya afya na usalama kazini. • Kuunda ushirikiano na taasisi nyingine za kijamii, vikundi vya mazingira ili kuendesha kampeni kuhusu uhifadhi wa mazingira. • Elimisha wanachama kuhusu ukimwi kwa wanachama. • Kuelimisha juu ya masuala ya jinsia na jinsi ya kuyahusisha na maswala ya vyama vya wafanyakazi. • Kushawishi na kuingiza wanachama kutoka sekta isiyo rasmi. • Kuvinadi vyama vya wafanyakazi. • Kuelimisha wanachama kuhusu athari za utandawazi hasa katika masuala ya kazi. • Kutoa mafunzo kwa wanachama waliopunguzwa kazi ili waweze kuingia katika ajira mbadala. • Kuwatayarisha wanachama wanaokaribia kustaafu kazi kwa kuwapa mafunzo ya kukabili hali ya kustaafu. VYAMA VYA WAFANYAKAZI 21 Haki za Vyama vya wafanyakazi na Haki Nyinginezo za Binadamu Baadhi ya Haki za Msingi za Binadamu ambazo zinapaswa kutiliwa maanani kama haki za mfanyakazi ni: • Binadamu wote wamezaliwa huru na wako sawa katika heshima na haki. Serikali na vyombo vingine havitoi haki kwa watu. Haki hizi tunazo kama binadamu tangu kuzaliwa. • Kila mtu anastahiki haki zote na uhuru wa kila namna bila kujali kabila, rangi, jinsia, lugha, dini, siasa, au mawazo tafauti, utaifa, au chanzo cha ujamii, mali, kuzaliwa au hali nyingine. • Watu wote wako sawa mbele ya sheria na wanastahili, bila ya ubaguzi wowote, kupata ulinzi sawa wa sheria. • Kila mtu ana haki ya kuishi kwa uhuru na kuwa na usalama wake mwenyewe. • Hakuna atakayefanywa mtumwa au kufanyishwa kazi za kinyama. • Hakuna atakayehamishwa, kuteswa, kufanyiwa ukatili, kufanyiwa vitendo visivyo vya kibinadamu, matendo au adhabu zinazodhalilisha. • Hakuna atakayekamatwa bila ya kosa la wazi, au kuwekwa kizuizini au kuhamishwa na kuwa mkimbizi. • Kila mtu anastahiki, kupata usawa kamili, kusikilizwa kwa haki na uwazi na vyombo huru, visivyofungamana na upande wowote. Haki hizi ni za dunia nzima na zinatumika kwa watu wote popote pale, wakiwemo wafanyakazi. Haziwezi kugawanywa, zikawekwa mbadala au zikapewa vipaumbele tafauti. Kwenye haki hizi za msingi, haki nyingine zinajitokeza:- Haki ya kuishi: inaleta haki ya kufanya kazi na • Haki ya malipo ya kutosha kulingana na kazi iliyofanyika. • Haki ya usalama sehemu za kazi pasipo na hatari kama vile ajali, kemikali zinazoathiri au kitu cho chote kinachotishia afya ya mfanyakazi kimwili, kiakili, au kisaikolojia. ii) Haki ya kuishi: inaruhusu pia haki ya mtu kutafuta njia zozote za kisheria kumwezesha kumudu maisha yake. Njia hizi zinajumuisha: • Haki ya kujiunga pamoja. • Haki ya majadiliano ya pamoja, hivyo kumpa mfanyakazi haki ya kujishirikisha na kuunda vyama vya wafanyakazi. Haki za Vyama vya Wafanyakazi: Vyama vya wafanyakazi ni taasisi huru zinazoundwa na wafanyakazi wenyewe kwa hiari zao, ili kwa pamoja, watetee, walinde, na waendeleze haki na maslahi yao sehemu za kazi. Hii inamaanisha kwamba wafanyakazi wana uhuru wa kuunda na kujiunga katika umoja kwa ridhaa yao na kuruhusika kufanya majadiliano ya pamoja.Ili kuweza kujiunga na kufanya majadiliano ya pamoja, haki za chama cha wafanyakazi za kiraia, na haki nyingine za binadamu zilizoanzishwa hapo juu, lazima zitolewe. Haki hizi zinatambua heshima, uhuru, na usalama wa mtu. Haki za vyama na haki nyingine za binadamu mara nyingi haziheshimiwi kwa hivyo ni nadra kutekelezwa MWONGOZO WA VYAMA VYA WAFANYAKAZI 22 Haki za vyama vya wafanyakazi ni sehemu ya haki za binadamu. Haki ya kuunda na kujiunga na chama cha wafanyakazi ni haki ya msingi katika haki hizi. Haki hii inawapa wafanyakazi haki ya kutetea, kulinda, na kuendeleza haki binafsi na haki za pamoja za wafanyakazi, ambazo ni pamoja na :- • Haki ya kufanya kazi katika mazingira yaliyohuru/tulivu, na yasiyokuwa na vurugu na unyanyasaji. • Haki ya kulindwa dhidi ya ukosefu wa ajira. • Haki ya hifadhi ya jamii pamoja na haki ya kuburudika, mapumziko, saa muwafaka za kufanya kazi, na haki ya kupata likizo na malipo. Haki za vyama na haki nyingine za binadamu mara nyingi haziheshimiwi kwa hivyo ni nadra kutekelezwa. Serikali nyingine zinafi kia hatua ya kudai kwamba haki za kiuchumi lazima zipewe kipaumbele zaidi ya haki za kisiasa, na kwamba watu lazima wale kwanza kabla ya kuanza kufurahia haki za kidemokrasia. Huu ni msimamo potofu! Wanaharakati wa vyama vya wafanyakazi wanakataa kuunga mkono msimamo huu. Wanashikilia kwamba kuwepo kwa demokrasia ya kweli tu ndipo kunaweza kuwepo maendeleo ya uchumi pamoja na haki za kijamii kwa wananchi wote. Msimamo wa chama cha wafanyakazi kwamba maendeleo ya kiuchumi na haki ya jamii kwa raia wote, vinaweza kupatikana kweli kweli kama demokrasia kamili itakuwepo, inaungwa mkono wazi na kuimarishwa na maazimio/mikataba mbali mbali ya kitaifa na kimataifa ambayo inaelezea nafasi ya haki za vyama vya wafanyakazi na haki nyingine za binadamu. Haki za vyama vya wafanyakazi ni sehemu ya haki za binadamu. Haki hizi hazitolewi moja kwa moja na kwa urahisi na waajiri wetu au wanasiasa. Haki za wafanyakazi huvunjwa kwa urahisi mara kwa mara ingawa mara nyingi haki hizo hutolewa angalau kwenye mikataba – katika sheria na katika mikataba ya kimataifa, na kuheshimiwa kwa haki hizi mara nyingi husikika katika hotuba za wanasiasa. Ni wazi kwamba wanasiasa na wakuu wa serikali huzisifu juhudi za serikali zao kuhusu utoaji haki. Lakini haki hizi, kwa kweli haziheshimiwi ipasavyo. Katika ulimwengu wa sasa, unaoshuhudia ubinafsishaji, utandawazi wa kiuchumi na masharti yanayotolewa kwa serikali, Umuhimu wa majadiliano VYAMA VYA WAFANYAKAZI 23 hasa katika ulimwengu wa tatu, na Benki ya Dunia na Shirika la Fedha Duniani, mabadiliko ya biashara duniani, husababisha kuongezeka kwa ukiukwaji wa haki za wafanyakazi. Wengine, hasa waajiri, husema kuwa haki za binadamu ni starehe ambayo lazima isubiri mpaka maendeleo ya kiuchumi yafikie kiwango cha juu. Vyama vya wafanyakazi vinaamini kwamba demokrasia haiwezi kumea na kukua endapo haki za msingi za binadamu haziheshimiwi. Suala hili ni dhahiri kwa vyama vya wafanyakazi kwani haviwezi kufanya kazi ipasavyo au kuwakilisha wafanyakazi katika majadiliano na waajiri kuhusu haki zao. Maendeleo ya kiuchumi na kijamii hukwamishwa na ukosefu wa haki za binadamu. Majadiliano Majadiliano ni utaratibu wa mawasiliano baina ya watu au kikundi cha watu ambacho kina lengo la kufikia makubaliano kwa pande zote zinazohusika. Majadiliano ni mazungumzo baina ya watu au pande tofauti zenye malengo ya kuelewesha mambo, kuondoa matatizo, kuondoa tafauti, kuleta makubaliano, na kuleta muwafaka. Kuna mambo mengi yanayoangaliwa katika majadiliano ili kila upande unufaike kutokana na majadiliano hayo. Mawasiliano yanaweza kufanyika kwa njia tafauti zikiwemo: • Uso kwa uso. • Kwa simu. • Kwa maandishi. • Kwa mikutano. Majadiliano ndio kazi kubwa na muhimu na kwa hakika ndio sababu ya msingi ya kuundwa vyama vya wafanyakazi ili kuanzisha na kufanya majadiliano ya mapatano na waajiri yenye lengo la kufanya kazi katika mazingira tulivu na salama na kuwapatia hali bora ya maisha ya wanachama wake na wafanyakazi kwa ujumla. Hivyo nchi yoyote inapokubaliana na mikataba ya uhuru wa kuanzishwa vyama vya wafanyakazi, ni lazima ikubaliane na uhuru wa wafanyakazi wa kujadiliana na waajiri wao kuhusu hali bora za kazi katika sehemu zao za kazi. Kazi hii ya utetezi ina gharama, ngumu na yenye kuhitaji weledi, ujuzi , mbinu za kitaalamu, umakini hasa katika ufuatiliaji, ukakamavu, kujiamini, hoja maridhawa, uvumilivu, na ujasiri. Lengo kuu la majadiliano ni kuleta mabadiliko ya maisha ya wafanyakazi na mwenendo mzima wa ajira katika sehemu za kazi. Matokeo mema ya kazi hii muhimu ndio inayowapa heshima viongozi wa vyama vya wafanyakazi, serikali na waajiri. Ikumbukwe kuwa majadiliano katika sehemu za kazi ni miongoni mwa haki za binadamu. Umuhimu wa Majadiliano Majadiliano ni muhimu sana katika maisha yetu ya kila siku tukiwa majumbani mwetu, sehemu zetu za kazi, katika safari zetu, katika kutafuta mahitaji yetu, na hata katika kuishi na jamii zinazotuzunguka. Tunashuhudia jamii zikizozana, wafanyakazi na waajiri kutoelewana, majirani kupapurana, na hata mataifa kupigana, kwa sababu tu ya ukosefu wa kujadiliana itokeapo tafauti ya aina yoyote baina yao. Majadiliano ni haki ya msingi ya mfanyakazi na nguzo miongoni mwa nguzo za ajira zenye staha. Nguzo nyingine ni: • Haki ya wafanyakazi kujiunga pamoja. • Haki ya kufanya kazi. • Haki ya Hifadhi ya Jamii ya wafanyakazi na familia zao. Majadiliano, pamoja na ukweli kwamba hutoa fursa kwa wafanyakazi kueleza matatizo yao katika sehemu zao za kazi, husaidia pia kuleta mambo yafuatayo:- • Kuimarisha ufanisi na kuleta tija. • Kutoa fursa ya kueleweshana kuhusu haki, wajibu, na mipaka ya majukumu ya kila upande. • Kujenga uhusiano bora sehemu za kazi na katika jamii. • Wadau wa sehemu za kazi kwa sababu wanajisikia kuwa wana umiliki wa se- MWONGOZO WA VYAMA VYA WAFANYAKAZI 24 hemu zao za kazi, kuongeza ari ya uzalishaji kwa tija. • Kupunguza na kutatua migogoro sehemu za kazi na hivyo kudumisha utulivu kazini. • Yanaongeza mambo yasiyojumuishwa na kulindwa na sheria za kazi. • Kukuza umoja miongoni mwa wafanyakazi. Njia za Kujadiliana Tumeona haja kwa jamii kujadiliana katika masuala mbali mbali yanayohusu maisha yao. Jamii ama asasi hujadiliana mambo yao kwa kutumia njia mbali mbali kutegemeana na hali halisi inayotawala kwa wakati husika. Miongoni mwa njia maarufu za majadiliano ni: • Kuandikiana barua. • Kupigiana simu. • Kutumiana ujumbe. • Kukutana uso kwa uso. • Kukutana kwenye vyombo vya kisheria. • Kukutana kwenye mikutano ya hadhara. Vyama vya wafanyakazi vinaamini na vinakubaliana na rai ya kukutana na kufanya majadiliano katika vyombo rasmi vilivyowekwa kisheria. Mijadala katika hali hii itakuwa yenye tija na manufaa kwa pande zote zinazohusika. Wafanyakazi wanaamini hivyo kutokana na ukweli kwamba kufanya majadiliano ya hali bora ya kazi za wafanyakazi ni shughuli rasmi na muhimu ya vyama vya wafanyakazi. Kwa hivyo majadiliano yanayoendeshwa baina ya vyama vya wafanyakazi na waajiri lazima yafanywe kwenye chombo maalumu kilichowekwa rasmi kisheria. Kinyume chake kutakuwa na majadiliano yaliyotayarishwa bila ya mpangilio kisheria, na matokeo yake majadiliano hayo hayatakuwa na mashiko. Kwa hivyo ili majadiliano yawe na maana na manufaa kwa mwajiri na mwajiriwa, lazima kuweko na chombo mahususi cha majadiliano. Chombo hicho lazima kiundwe kisheria ili maamuzi yatokanayo na majadiliano hayo yawafunge wahusika wote. Aidha iwapo chombo hicho cha majadiliano kitaundwa kisheria, uendeshaji wake utabainishwa ndani ya sheria na suala la chombo gani kinahusika na nini, wapi, vipi, lini, na masuala mengine, kama vile ya gharama za kuendesha chombo hicho yatawekwa wazi na sheria . Haja ya Kuwa na Chombo cha Majadiliano Majadiliano ni shughuli ya mawasiliano baina ya wadau yanayokusudiwa kuleta maendeleo yanayohusu mambo ya kazi na wafanyakazi. Majadiliano hayo yanahusu uhusiano wa moja kwa moja baina ya wadau au uhusiano baina ya serikali na wadau. Majadiliano ni kubadilishana mawazo baina ya waajiri, wafanyakazi, na serikali. Wakati mwingine yanahusisha uhusiano baina ya wafanyakazi na uongozi bila ya hata kuhusisha serikali.Majadiliano ni njia inayowezesha serikali, waajiri na wafanyakazi kuleta mabadiliko na kufikia malengo ya uchumi na maendeleo ya jamii. Ukweli kuhusu majadiliano ni kuwa kila mmoja miongoni mwa wanaojadiliana anabaki na nafasi yake na wajibu wa kila mmoja utawekwa wazi na haki ya kila mmoja itapatikana kwa wepesi na bila ya vikwazo. Mambo Muhimu Yanayosaidia Kufikiwa kwa Majadiliano Yenye Tija Maendeleo katika sehemu ya kazi na ustawi wa wafanyakazi hayawezi kufikiwa bila ya ushiriki kikamalifu wa wafanyakazi, waajiri, na serikali. Majadiliano ya pamoja yanasaidia serikali, vyama vya waajiri na wafanyakazi kuwa na uhusiano madhubuti wa kikazi, kuona haja ya kutunga sheria bora za kazi zinazoweza kukabiliana sawa sawa na mabadiliko ya uchumi, na mahitaji ya jamii na pia kusaidia kuimarisha utawala wa shughuli za kazi nchini. Majadiliano yaliyofanikiwa yana sifa ya kusaidia kuleta majibu bora ya matatizo ya uchumi na jamii, yanasaidia kufikia utawala bora, yanasaidia kuleta amani sehemu za kazi na katika VYAMA VYA WAFANYAKAZI 25 jamii na pia yanasaidia katika kuendeleza uchumi. Ili majadiliano yenye tija kufi kiwa mambo yafuatayo yanahitaji kuzingatiwa: kuimarisha na kutekeleza haki za msingi za uhuru wa kuunda vyama, kujiunga, na kufanya majadiliano ya pamoja. ii) pawepo vyama imara vya wafanyakazi na waajiri vyenye uwezo na weledi wa kufanya majadiliano. iii) pawepo dhamira ya kisiasa ya kufanya majadiliano miongoni mwa husika iv) kuwepo chombo madhubuti cha kusaidia katika mchakato mzima wa majadiliano. Utaratibu wa Majadiliano: Majadiliano ni utaratibu unaotumiwa na pande mbili au zaidi kufi kia makubaliano kuhusu matakwa ya pande zote. Majadiliano yanaruhusu ufumbuzi huku mahusiano mazuri yakiendelea. Yafuatayo ni baadhi ya mambo muhimu yanayohitajika katika mchakato wa majadiliano: • Kuwepo na pande mbili au zaidi zitakazojadiliana. • Kuwepo na Matakwa/Matarajio tofauti ya pande hizo. • Kuwe na nguvu sawa katika majadiliano. • Kuwe na hali ya kutoa na kupokea hoja ili kuweka uhusiano bora katika majadiliano. • Kuwepo muendelezo wa uhusiano mwema baada ya majadiliano. • Kuwepo kwa nidhamu katika majadiliano. Hatua Tano Muhimu Katika Majadiliano: Katika hali ya kawaida kuna hatua muhimu tano katika majadiliano: ( Hatua ya Kwanza • Kupanga Mahitaji. • Kutayarisha mambo ya kujadiliwa. • Kuweka sababu/hoja – kutafuta taarifa na takwimu ili kuzipa uzito hoja za wanaojadiliana. Njia za Kujadiliana MWONGOZO WA VYAMA VYA WAFANYAKAZI 26 • Kuweka mapendekezo kwa utaratibu wa viwango. • Kuweka malengo yatakayotoa nafasi ya kufanikiwa. • kutayarisha ujumbe – mzungumzaji, mwandishi wa muhtasari, na atakayefanya tathmini. • kushughulikia suala moja baada ya jengine. • kuhakikisha matumizi bora ya wakati. ( Hatua ya Pili • kutoa fursa kwa upande wa pili kutoa msimamo wao. • kuanza kwa kujadili masuala rahisi kwa kukubaliana. • kuangalia dalili (viashiria) kwa mfano kuangalia ishara za mapema zinazoonyesha ufanisi/matatizo ya majadiliano ili kutafuta mbinu bora zaidi za majadiliano. (c )Hatua ya Tatu: Mapendekezo • kuuliza maswali ili ipatikane taarifa zaidi. • kuangalia vipengele mbali mbali. • Kutoa muhtsari wa makubaliano. • Kuepusha majadiliano kukwama kwa kauli na vitendo. • Kutokuwa na hofu na kutosababisha wengine kuwa na hofu. • kuangalia mwelekeo ili ujue yamepokewaje mapendekezo. • kuomba kuahirishwa majadiliano ili upatikane muda wa mashauriano zaidi na kutoa taarifa. ( Hatua ya Nne: • kuangalia faida kwa pande zote zinazohusika. • mtindo wa nipe nikupe huzingatiwa. ( Hatua ya Tano: • Kuhakikisha yote yaliyotakiwa kujadiliwa yamejadiliwa. • Kuhakikisha majadiliano yanawekwa katika maandishi/mkataba. • Kuhakikisha kutokubaliana na kitu nje ya mamlaka ya wanaofanya majadiliano. Sifa za Mkataba wa Bora Uliofikiwa kwa Majadiliano: ( Kila iwezekanavyo mkataba ufikie matakwa ya pande zote. Juhudi zilizotumika ni ndogo kuliko mafanikio. Mkataba unasifa za kuimarisha mahusiano ya pande zilizofanya majadiliano. Mkataba huzingatiwa na pande zote kwa kipindi kilichokubaliwa. Mikataba Ya Hali Bora Ya Kazi Majadiliano ya pamoja kwa kawaida huhusisha wafanyakazi, waajiri, na wakati mwingine serikali kutegemeana na aina ya mikataba wahusika waliyodhamiria kuifunga. Katika shughuli hii wahusika huunda timu yenye wajuzi wa fani mbali mbali zinazohitajika katika utekelezaji wa majadiliano kwa ufanisi hadi kufikia tamati. Majadiliano haya kwa kiwango kikubwa huhusisha hali za ajira na wakati mwingine masuala yoyote yanayohusu matakwa ya wafanyakazi au waajiri. Aina za Mikataba ya Hali Bora za Kazi Kuna aina kuu mbili za mikataba ya hali bora za kazi: Mikataba ya Utatu: Hii ni mikataba ya hali bora za kazi ya ngazi ya kitaifa. Kabla ya kufikia kwenye kutia saini mikataba, majadiliano yanaandaliwa ambayo yanahusisha vyama vya waajiri, vyama vya wafanyakazi na serikali. Majadiliano haya hufanyika kwa kupitia vyombo vya utatu ambavyo vimetajwa katika sheria za kazi za nchi inayohusika. Katika nchi zinazoendelea, vyama vya wafanyakazi mara nyingi huwa dhaifu katika VYAMA VYA WAFANYAKAZI 27 kushiriki kwenye majadiliano ya pamoja. Katika hali hii maelekezo ya kisheria yanawekwa ili kusaidia majadiliano yawe ya manufaa kwa wahusika wote na hasa wafanyakazi. Katika nchi zilizoendelea tatizo la aina hii si kubwa kwani huko majadiliano ya pamoja ni jambo la kawaida na ni madhubuti. ii) Mikataba ya Hali Bora za Kazi Inayohusisha Pande Mbili: Mikataba ya aina hii hufikiwa baada ya kuhusisha pande mbili- vyama vya wafanyakazi kwa upande mmoja na waajiri kwa upande wa pili. Mikataba inaweza kuwa ya kitaifa au wakati mwingine inaweza kuwa ya sehemu tu ya kazi inayohusika kutegemeana na maudhui ya mambo yanayojadiliwa katika mikataba hiyo. Mambo Yanayofaa Kuingizwa Katika Mikataba Ya Hali Bora za Kazi: Kuna mambo mengi yanayofaa kujadiliwa katika majadiliano ya pamoja na kuingizwa katika mikataba ya hali bora za kazi. Yafuatayo ni baadhi tu ya mambo yanayoweza kujadiliwa na baadaye kuingizwa katika mikataba ya hali bora za kazi:- • Malipo. • Bonasi /nyongeza ya mishahara. • Posho. • Saa za Kazi/saa za ziada za kazi. • Malipo ya saa za ziada za kazi. • Likizo. • Siku za Mapumziko/Sikukuu. • Afya na Usalama sehemu za Kazi. • Huduma za Kijamii. • Mafao ya Uzeeni. • Notisi. • Kupunguzwa Kazi. • Kanuni za Utumishi. • Mwongozo/Masharti ya Kazi. • Ajira na Mafunzo ya Kazi. • Suala la uzazi na Wajibu Katika familia. • Usawa wa kijinsia, Unyanyasaji, na Ubaguzi, na masuala mengine ya kikazi. Inawezakana masuala haya yote yakawa yameshughulikiwa katika sheria ya kazi inayohusika, lakini kupelekwa kwenye majadiliano ya pamoja yanaweza kupewa uzito zaidi, na kupata maboresho na hata baadhi ya wakati kuondosha baadhi ya vikwazo vilivyotokana na sheria Fedha za Chama cha Wafanyakazi Chama cha wafanyakazi kama asasi kinahitaji kuendeshwa na kuendelezwa ili iweze kufanikisha majukumu yake. Moja kati ya nyenzo muhimu ya kuendeshea chama ni rasimali fedha. Vyanzo vikuu vya mapato ya chama cha wafanyakazi ni – michango ya wanachama, michango maalumu, misaada na mikopo na mapato kutoka miradi inayotekelezwa na chama. • Michango ya wanachama – wanachama wa chama cha wafanyakazi ndio wenye wajibu wa kuendesha chama chao. Hivyo wanachama wana wajibu wa kukichangia chama chao. Mara nyingi michango hii hutokana na mikato kutoka katika mishahara yao ya mwezi kwa kiwango ambacho hutamkwa kwenye katiba za chama kinachohusika. Mkato huo hutayarishwa na waajiri katika sehemu ya kazi ambayo mwanachama yupo, na kuituma moja kwa moja kwenye chama chake. • Michango Maalumu – Katika njia ya kujinasua kiuchumi na wakati mwingine utekelezaji wa mradi fulani maalumu, chama huandaa shughuli ya muda ya kuingiza fedha. Walengwa wa uchangiaji katika shughuli hii huwa wanachama wenyewe, viongozi maarufu wa chama, serikali, na hata waajiri. Shughuli maalumu zenyewe zinaweza kuwa kama sherehe za kutunuku zawadi kwa wanachama na viongozi bora, na kukabili matukio mengine yasiyotarajiwa. MWONGOZO WA VYAMA VYA WAFANYAKAZI 28 • Misaada na Mikopo – Chama kwa kuongezea mapato yake kutoka michango ya wanachama na vyanzo vingine vya mapato, hupata misaada ya fedha kutoka vyama rafi ki ndani na nje ya nchi. Wakati mwingine chama hulazimika kukopa fedha kutoka vyombo vya fedha au vyanzo vinginevyo kwa ajili ya kutekeleza shughuli maalumu za chama. Fedha hizi zilizokopwa hatimaye hurudishwa. Fedha hizi husaidia chama kutoa huduma bora kwa wanachama wake. Aidha hutumika kutekeleza miradi maalumu ya chama wanachama waliyokubaliana kutekeleza. • Miradi ya Uchumi – Chama cha wafanyakazi kilichojipanga na kilichoimara, hutunisha mfuko wa mapato yake kwa kuanzisha miradi ya uchumi. Suala hili linahitaji kushughulikiwa kwa tahadhari kubwa kwani kuendesha miradi ya uchumi kwa ufanisi kunahitaji ujuzi wa masuala ya uchumi. Uzoefu unatuonesha kuwa si vyama vingi vya wafanyakazi vilivyofanikiwa katika nyanja hii. Matumizi na Uhifadhi wa Fedha na Mali za Chama Fedha na mali za chama mara nyingi vimesababisha migogoro katika vyama vya wafanyakazi hadi wakati mwingine kufi kia kusambaratika kwa chama. Chanzo cha migogoro ni matumizi yasiyoeleweka ya fedha za chama. Vyama vya wafanyakazi huendesha shughuli zake za kila siku kwa kutegemea pamoja na mambo mengine, hali ya fedha ya chama. Ili kuwa na hali nzuri kifedha, vyama hujiwekea taratibu zenye misingi bora na imara juu ya ukusanyaji, upokeaji, utunzaji, na utoaji wa fedha zake pamoja na kanuni zenye kuwaelekeza wote walioteuliwa ama kuajiriwa kusimamia au kushughulikia fedha za chama cha wafanyakazi ipasavyo. Hivo basi, kanuni za fedha za vyama vya wafanyakazi ni kanuni zinazoelekeza taratibu zinazotakiwa kufuatwa katika kushughulikia masuala ya fedha ya vyama yanayohusu mapato na matumizi ya fedha za chama. Baada ya chama kupata mapato yake kwa njia mbali mbali, hatua inayofuata ni chama kupanga namna fedha hizo zitakavyotumika. Shughuli kubwa za chama cha wafanyakazi ambazo utekelezaji wake unahitaji fedha ni mishahara na ujira kwa ajili ya watumishi wa chama, shughuli za elimu ya wafanyakazi, huduma ya wanachama, kama vile ya utetezi katika mahakama ya kazi, msaada kwa mwanachama anapofi kwa na matatizo yasiyotarajiwa, matumizi kwa ajili ya vikao vya kikatiba vya chama, malipo ya huduma inayopatiwa chama na matumizi mengine yatakayoidhinishwa na vyombo vya chama. Ili kuhifadhi na kutunza vyema fedha na mali za chama, vyombo vinavyohusika na chama huandaa kanuni za fedha kwa ajili hiyo. Kanuni hizo kwa kawaida huelekeza jinsi ya kufanya matumizi, vyombo vinavyohusika na usimamizi wa fedha na mali za chama na maelekezo ya maeneo ya matumizi na jinsi ya kutunza mali za chama. Vyombo maalumu vya chama cha wafanyakazi vya usimamizi wa fedha na mali za chama ni Kamati ya Fedha na Baraza la Wadhamini. Ili kuhakikisha fedha na mali za wanachama zinatunzwa na kutumika vizuri, Kamati ya Fedha hukagua fedha na mali na kutayarisha taarifa ambayo inawasilishwa katika Kamati ya Utendaji ya Rasilmali fedha VYAMA VYA WAFANYAKAZI 29 chama ambayo nayo hutayarisha taarifa ya fedha ya kila mwaka na kuiwasilisha kwa Baraza Kuu. Vitabu vya fedha vinakaguliwa na mkaguzi wa nje kila mwaka. Taarifa hii ya fedha iliyokaguliwa na mkaguzi wa nje kila mwaka inatakiwa itumwe kwa msajili wa vyama vya wafanyakazi nchini, baada ya kupitishwa katika Baraza Kuu la Chama. Hizi zote ni jitihada za kuhakikisha matunzo na matumizi bora ya fedha na mali nyingine za wanachama. Kiongozi wa vyama vya wafanyakazi anapaswa kutilia maanani kipengele hicho. Ni kipengele ambacho kikitekelezwa vizuri hukijengea chama pamoja na viongozi wake haiba na uaminifu; sifa ambazo zinahitajika sana kwa maendeleo ya chama cha wafanyakazi. Viongozi ambao huvifanya vyama kama mali yao binafsi kwa kufanya watakavyo na kutumia mali na fedha bila ya utaratibu na kwa ubadhirifu, huwa wanajiaibisha wenyewe mbele ya wanachama na hivyo kupoteza sifa za kuwa viongozi bora wa vyama vya wafanyakazi. Viongozi wa vyama vya wafanyakazi wa ngazi zote za chama wanapaswa kuepukana na tabia ya kuvifanya vyama vya wafanyakazi kama vitega uchumi (kuwanufaisha binafsi.) Siku ya Wafanyakazi Duniani (Mei Mosi) Chimbuko la siku ya Wafanyakazi Duniani Siku ya tarehe 01 Mei ya kila mwaka ni siku maalumu ya wafanyakazi ulimwenguni kote. Siku hii hujulikana kwa majina tofauti na husherehekewa kwa njia tofauti kutegemeana na mazingira, na uamuzi wa wafanyakazi wenyewe wa nchi inayohusika. Siku hii tukufu kwa tabaka la wafanyakazi hujulikana kwa majina kama vile “Labour Day” International Workers’ Day’ ‘ May Day’, na majina mengine. Lakini nini chimbuko la maadhimisho la siku hii ya wafanyakazi? Mei Dei ni kumbukumbu ya kihistoria kwa tabaka la wafanyakazi ulimwenguni kote ambayo chimbuko lake lilikuwa huko Chicago, Marekani mnamo mwaka 1886. Kilichotokea huko ni kwamba wafanyakazi wa viwanda waliamua kufanya maandamano ya amani kuonesha kutoridhika kwao kutokana na madhila waliyokuwa wakitendewa na waajiri katika sehemu zao za kazi ambapo kwa muda mrefu wafanyakazi mmoja mmoja walilalamikia hali hiyo bila ya kupata mafanikio yoyote ya mabadiliko. Hivyo kwa pamoja wakaamua kuingia barabarani Migomo Kazini MWONGOZO WA VYAMA VYA WAFANYAKAZI 30 kwa maandamano kuelezea masaibu yao katika kazi. Mikusanyiko hii ya wafanyakazi ilidhihirisha umoja na nguvu zao kama wafanyakazi. Malalamiko ya wafanyakazi hawa yalikuwa katika mambo makuu yafuatayo: • Hali ngumu za kazi viwandani – wafanyakazi walikuwa wakifanya kazi kwa muda mrefu bila ya mapumziko ya kutosha. Matokeo yake walikuwa na umri mfupi wa kuishi. • Kutokuwepo kwa sheria za kazi, na hasa sheria za kulinda usalama wa kazi na wafanyakazi. • Kutokuwepo ushirikishwaji na uhuru wa kutoa mawazo. • Kufanyishwa kazi zisizolingana na umri wao; watoto wenye umri kati ya miaka 6 – 18. • Kutokuwepo kwa demokrasia hasa wafanyakazi kuzuiwa kuanzisha vyama vya wafanyakazi na kufanya majadiliano na mwajiri yaliyohusu hali bora ya kazi. Kwa hivyo, wafanyakazi wa Chicago Marekani, siku ya tarehe 01 Mei katika mwaka 1886 walijiponza pale walipofanya maandamano ya amani kuelezea malalamiko yao na kutoridhika kwao katika mambo ya msingi kabisa yaliyotajwa hapo juu. Hawakuwa na njia nyingine isipokuwa hiyo kwa vile juhudi za mfanyakazi mmoja mmoja za kueleza kutoridhika kwao na hali hiyo hazikufua dafu. Wafanyakazi hao ambao ndio chanzo cha wenye viwanda kupata faida, badala ya malalamiko yao kusikilizwa na kujibiwa kwa amani, na kwa makini, walitawanywa kwa mtutu wa bunduki na baadhi yao kujeruhiwa na wengine kupoteza maisha. Picha hii inadhihirisha jinsi mabepari wasivyo thamini utu wa mtu, hasa mfanyakazi. Siku hiyo waliuwawa makumi elfu ya wafanyakazi lakini damu yao haikupotea bure. Damu yao iliyomwagika ikawa chachu na vuguvugu kwa wafanyakazi kuweka msimamo wa kukataa kukandamizwa, kunyanyaswa, na kunyonywa. Tukio hili la kihistoria liliamsha hisia mpya ya mapambano ya wafanyakazi dhidi ya dhuluma ulimwenguni kote. Kila palipokuwa na madhila na mateso, mapambano ya wafanyakazi yalishamiri. Wafanyakazi waliungana kudai haki zao, heshima na utu wao. Mshikamano wa wafanyakazi ulijidhihirisha ulimwenguni kote. Kwa mfano wafanyakazi wa kiwanda cha chuma walipogoma nchini Marekani, waliungwa mkono na wafanyakazi wa kiwanda cha magari cha huko Marekani, kwa nia ya kuonesha mshikamano na wafanyakazi wenzao. Hali kama hii ilisambaa ulimwenguni kote kama moto wa kichaka. Kwa mfano wafanyakazi wa kiwanda kimoja nchini Ufaransa wakigoma, basi huungwa mkono na wenzao wa Ujerumani na kwengineko kote. Hali hii ilikuwa ni chanzo cha mshikamano wa kweli wa wafanyakazi wakati huo. Miaka mitatu baada ya maandamano ya Mei Mosi, yaani mwaka 1889, huko Mjini Paris nchini Ufaransa, kulifanyika Mkutano Mkuu wa Chama cha Kisoshalisti cha Dunia (Socialist International). Mijadala ya Mkutano huo ilitawaliwa na maelezo ya hali mbaya ya Wafanyakazi wana dhima kubwa katika nchi zao ya kuendeleza amani na utulivu kwa manufaa ya nchi zao na vizazi vijavyo. Kazi kubwa ya wafanyakazi ni kulinda heshima ya kazi na kusaidia kukuwa kwa uchumi wa nchi zao VYAMA VYA WAFANYAKAZI 31 maisha ya wafanyakazi ulimwenguni kote. Hatimaye Mkutano huo uliibuka na maazimio mazito na mambo yafuatayo yaliwekewa mkakati maalumu: 1) wafanyakazi wafanyishwe kazi kwa saa zisizozidi nane kwa siku ili kwenda sambamba na uwezo wa binadamu wa kufanya kazi (Hapo awali wafanyakazi walikuwa wakifanyishwa kazi kwa zaidi ya saa 16 kwa siku). 2) Tarehe Mosi Mei ya kila mwaka iwe ikiadhimishwa na kukumbukwa na wafanyakazi ulimwenguni kote na waungane kwa maadhimisho ya kusherehekea siku ya kuanzishwa Umoja wa Wafanyakazi wa Ulimwengu mzima na kama ukumbusho wa mafanikio makubwa ya kuelekea kwenye demokrasia na kujikomboa kwa tabaka la wafanyakazi. Mambo ya Kujifunza kutokana na Historia ya Mei Dei Mambo ya kujifunza kutokana na historia ya maadhimisho ya sikukuu ya wafanyakazi duniani (Mei Mosi) ni kwamba wafanyakazi popote pale walipo wana nguvu thabiti za kuporomoa hata mlima Kilimanjaro iwapo watatumia nguvu zao hizo ipasavyo kwa kutumia umoja na mshikamano. Kwa hivyotunajifunza kwamba ‘Umoja ni Nguvu na Utengano ni Udhaifu’. Siku ya tarehe 01 Mei kila mwaka wafanyakazi wanatakiwa kuitumia kutathmini nguvu zao kama wafanyakazi pamoja na kutathmini mafanikio na matatizo ya umoja wao wa wafanyakazi. Ni siku ya kutafakari jinsi viongozi wa wafanyakazi walivyowaongoza wafanyakazi katika kujiletea maendeleo yao na ya mataifa kwa ujumla. Aidha historia ya maadhimisho haya imetufunza kwamba dhuluma haisimami mbele ya haki. Pamoja na uwezo, nguvu za mabavu, na za uchumi walizokuwanazo mabepari, ilibidi wasalimu amri na wayakubali matakwa ya wavujajasho, kwa kiasi fulani, kwa kuanzia. Wafanyakazi kwa hivyo, wana kila sababu ya kuendeleza mapambano ya kweli ya kudai haki na maslahi yao. Lakini wanapaswa kutumia nguvu na umoja wao katika kuandaa mikakati ya kuinua uchumi wa nchi zao. Wafanyakazi katika nchi zao huru hawapaswi kuwa watazamaji katika nyanja ya uchumi na maendeleo kwa ujumla, bali wanapaswa kuwa washiriki wakuu. Hali na kazi na wafanyakazi katika karne ya Hali ngumu kazini MWONGOZO WA VYAMA VYA WAFANYAKAZI 32 kumi na tisa ni tofauti na hali ilivyo leo. Wafanyakazi waendelee kujifunza kuwa ‘Kazi ni Uhai ‘ Bila ya Kazi hakuna maisha na ni Kazi tu ndiyo inayoweza kubadili maisha ya watu na uchumi wa nchi kwa ujumla. Aidha kazi ndio inayompa heshima binadamu. Kufanya kazi kwa ufanisi na tija ndio liwe lengo la wafanyakazi popote walipo. Wasia kwa Wafanyakazi Wafanyakazi wana dhima kubwa katika nchi zao ya kuendeleza amani na utulivu kwa manufaa ya nchi zao na vizazi vijavyo. Kazi kubwa ya wafanyakazi ni kulinda heshima ya kazi na kusaidia kukuwa kwa uchumi wa nchi zao. Adui mkubwa wa wafanyakazi ni mwajiri anayewakandamiza, na anayewadhalilisha wafanyakazi. Wafanyakazi popote walipo, kwa pamoja waungane na kwa sauti moja wakatae hali hiyo. Katika kuadhimisha siku hii muhimu ya wafanyakazi duniani, wafanyakazi popote walipo wanapaswa kutafakari na kupima juhudi zao kazini na kuona iwapo zinaridhisha na kama kuna uwezekano wa kufanya jitihada zaidi za kuongeza faida/tija kwa manufaa yao na vizazi vyao vijavyo. Siku hii wafanyakazi wana wajibu wa kujiuliza iwapo malengo ya kazi waliyojipangia mwaka uliotangulia yamefi kiwa au hapana. Kama ‘hapana’, tatizo lilikuwa nini? Ikiwa jibu ni ‘ndiyo’, walifanyakazi kwa tija? Siku hii ni ya wafanyakazi kujivunia mafanikio yao na kutafakari matatizo yao na baadaye kuyapatia ufumbuzi au majibu. Siku hii ni ya kuandaa mipango mipya ya kazi kwa ajili ya mwaka unaofuata, na kujadiliana juu ya mbinu na mikakati ya kutekeleza mipango hiyo. Siku hii pia inawapa wafanyakazi nafasi ya kujiuliza iwapo walifanya shughuli zao za kazi kwa ushirikiano na viongozi wa kazi ili kuendeleza amani katika sehemu za kazi na hivyo kupata nafasi ya kufanya shughuli zao kwa utulivu na kwa tija. Wafanyakazi ndio wazalishaji wakubwa na pia ndio watoa huduma. Siku ya Mei Mosi ni siku muhimu kwao wakizingatia historia ya siku hiyo. Wanapaswa kufanya kazi kwa mashirikiano na kwa amani ili waweze kuzalisha kwa tija na kutoa huduma bora kwa wananchi wao. Aidha wafanyakazi hawapaswi kujiingiza katika mtindo mbaya wa kutoa na kupokea rushwa licha ya matatizo ya kiuchumi yanayowakabili. Wasisahau kuwa ‘Rushwa ni Adui wa Haki’, namba moja. Vyama vya wafanyakazi vinatakiwa kuunga mkono hatua zo zote za serikali zao zinazochukuliwa dhidi ya watoa/wapokea rushwa, wazembe, na wabadhirifu wa mali za umma. Wafanyakazi waendelee kuhubiri na kulinda amani ya nchi zao na kamwe wasikubali kurubuniwa na kuvunja amani ya nchi zao. UONGOZI WA VYAMAVYA WAFANYAKAZI Sura3 MWONGOZO WA VYAMA VYA WAFANYAKAZI 34 na vitendo vyake kwa chama, wanachama na wafanyakazi kwa ujumla. Zifuatazo ni baadhi tu ya sifa za kiongozi wa chama cha wafanyakazi: • Awe na uwezo wa kugundua tatizo linalowasibu anaowaongoza. • Awe na uwezo wa kushawishi wafanyakazi ili wajiunge pamoja. • Awe na uwezo wa kupanga malengo ya shughuli za chama, kusimamia utekelezaji wake, na kupima matokeo ya utekelezaji. • Awe na uwezo wa kuweka kanuni na vyombo vya utekelezaji. • Awe na uwezo wa kupanga na kuwapatia wanachama shughuli za kufanya ndani ya chama. • Awe na uwezo wa kupanga na kutayarisha mafunzo kwa ajili ya wanachama. • Awe na utaratibu wa kuwatembelea na kuwakusanya wanachama na kueleza maendeleo ya chama chao. Chama cha wafanyakazi kilicho makini kinahitaji uongozi ulio makini, ili kuwaonesha njia wanachama wake. Upatikanaji wa Viongozi katika Vyama Vya Wafanyakazi Chama cha wafanyakazi kinaundwa kwa mujibu wa sheria ya nchi. Hivyo shughuli zake ni rasmi kwa mujibu wa sheria za nchi. Kwa sababu shughuli za vyama vya wafanyakazi ni rasmi, hivyo uongozi wake lazima uwe rasmi baada ya kupitia mchakato rasmi ulioandikwa katika katiba na kanuni za vyama. Uongozi halali wa vyama vya wafanyakazi unapatikana kwa uchaguzi ulioandaliwa kwa mujibu wa taratibu za kidemokrasia na zilizoelekezwa na katiba na kanuni za vyama. Sifa za Kiongozi wa Chama Cha Wafanyakazi Viongozi wa vyama vya wafanyakazi ni kioo cha chama. Hivyo kiongozi wa chama cha wafanyakazi lazima awe ni mfano kwa kauli UONGOZI WA VYAMA VYA WAFANYAKAZI Kiongozi ni kioo UONGOZI WA VYAMA VYA WAFANYAKAZI 35 Kutokana na maelezo yahusuyo sababu zinazo wasukuma wafanyakazi kujiunga na vyama vya wafanyakazi, ni dhahiri kuwa chombo chenyewe kinahitaji kuwa imara na chenye sifa za kuweza kuvutia wafanyakazi ili wajiunge navyo. Lakini vyombo hivi vinaongozwa na watu/binadamu ambao lazima wawe na sifa zilizotajwa hapo juu Wajibu/Majukumu ya Kiongozi wa Chama cha Wafanyakazi Kama vile kiongozi wa chama cha wafanyakazi alivyo na haki zake, pia kwa upande wa pili ana wajibu/majukumu yanayokwenda sambamba na haki hizo. Yafuatayo ni baadhi ya majukumu yake: - Kutoa huduma kwa wanachama: • Kutetea mwanachama anapofikwa na matatizo ya kikazi. • Kumwakilisha mwanachama katika vyombo mbali mbali. • Kushiriki katika shughuli zote za chama na mikutano kwa mujibu wa katiba ya chama. • Kuwa tayari kutoa majibu ya masuala yoyote yenye utata kwa wanachama yahusuyo chama. • Kufanya maandalizi ya shughuli za chama. • Kuunga mkono na kusaidia kwa vitendo maendeleo ya chama. • Kuzingatia katiba na kanuni za chama na kuheshimu na kutekeleza kwa vitendo maamuzi yatokanayo na vikao halali vya chama. • Kulinda, kutetea, na kutekeleza katiba ya chama, Kutoa elimu ya wafanyakazi kwa wanachama. Umuhimu wa Tawi katika Muundo wa Chama cha Wafanyakazi Msingi wa chama cha wafanyakazi unatokana na tawi . Shughuli na harakati za vyama vya wafanyakazi zinaanzia kwenye tawi. Wanachama wa vyama vya wafanyakazi chimbuko lao linatokana na tawi. Hivyo umuhimu wa tawi hauhitaji msisitizo. Tawi Ukwepaji wa majukumu MWONGOZO WA VYAMA VYA WAFANYAKAZI 36 ni sehemu muhimu na ya msingi ya chama chochote cha wafanyakazi, lakini ni wanachama wachache sana wanaojua umuhimu wa tawi. Kwao ngazi ya taifa ndio wanayoiona kuwa yenye nguvu na uwezo wa kutatua matatizo yao na kukidhi mahitaji yao. Uundaji wa Tawi la Chama cha Wafanyakazi Wafanyakazi katika sehemu yao ya kazi wanahitaji kusimamisha chombo chao cha chama kitakachokuwa na wajibu wa kusimamia mambo yao kama wafanyakazi na pia kitakachokuwa msemaji mkuu kwa niaba ya wanachama wake. Chombo hicho cha chama cha wafanyakazi katika ngazi ya sehemu ya kazi ni tawi. Wanachama wa chama cha wafanyakazi wanaofikia idadi iliyotajwa katika katiba ya chama kinachohusika wanaweza kuunda tawi la chama. Tawi lililoundwa, ili liweze kutekeleza majukumu yake lazima liwe na uongozi. Uongozi wa tawi unasimamishwa kwa mujibu wa maelekezo ya katiba ya chama kupitia kwenye uchaguzi wa kidemokrasia. Uongozi wa tawi baada ya kusimamishwa huanza kutekeleza majukumu yake kwa kushirikiana na uongozi wa mwajiri kwa mujibu wa maelekezo ya katiba ya chama kinachohusika. Uimara wa tawi la chama cha wafanyakazi unategemea uimara wa uongozi wa tawi. Uongozi wa tawi unatarajiwa kuongoza kwa misingi ya utawala wa pamoja, ushirikishwaji na demokrasia. Uongozi wa tawi ulio imara siku zote utatafuta shughuli za kufanya ili tawi lionekane liko hai na kila mwanachama anaelimishwa kujua wajibu wake kama mwanachama na kama mfanyakazi. Uhai wa tawi unapimwa kwa jinsi gani wanachama wake wanavyokutanishwa kwa mujibu wa katiba ya chama na kujadili maendeleo ya chama chao. Jinsi mwanachama anavyohitaji kutumia Tawi lake la chama Wanachama wa vyama vya wafanyakazi wanapatikana katika matawi yao ya chama. Matawini ndiko kwenye shughuli za kazi ambako wanachama wanapaswa kuwa ndio kimbilio lao wakati wa matatizo katika maisha yao ya kazi. Kwa hivyo mwanachama ndiye muhimili mkuu wa tawi na katika hali zote anatarajiwa aanzie harakati zake kama mwanachama kwenye tawi lake kwa kuzingatia kwamba: • Ana wajibu wa kuhimiza maendeleo ya tawi lake. • Anapofikwa na tatizo la kikazi anatarajiwa alifikishe tatizo Shirika la Kazi Duniani kwenye tawi lake kwanza na kwa haraka iwezekanavyo. • Uongozi wa tawi lake una wajibu wa kushughulikia matatizo ya wanachama wake bila ya kuchelewa. • Uongozi wa tawi ukishindwa kushughulikia matatizo ya wanachama kwa ufanisi, unalazimika kuyapeleka mbele matatizo hayo ili yapatiwe ufumbuzi haraka iwezekanavyo. • Uongozi una wajibu wa kushughulikia tatizo la kijumla linalowagusa wanachama wote katika tawi. Uongozi wa tawi lazima ulishughulikie tatizo Shirika la Kazi Duniani kwa haraka na jibu lirejeshwe kwa mwanachama haraka sana. Vikao vya Chama cha Wafanyakazi Chama cha wafanyakazi kinatakiwa kiendeshwe kidemokrasia. Vikao ni sehemu ya utekelezaji wa shughuli za chama kidemokrasia. Vikao vya chama vimo katika ngazi mbili mbali za chama kutegemeana na maelekezo ya katiba za chama kinachohusika. Chama cha wafanyakazi kina vikao vilivyoagizwa katika katiba ya chama ikiwa ni pamoja na vikao vya dharura. UONGOZI WA VYAMA VYA WAFANYAKAZI 37 Jinsi ya kuandaa vikao vya Chama cha Wafanyakazi Katika mwendelezo wa demokrasia na kuhusisha wanachama katika kuendesha chama chao, chama lazima kiandae vikao kama ilivyoelekezwa katika katiba ya chama cha wafanyakazi husika. Zifuatazo ni hatua za kuandaa vikao vya chama: • Uongozi wa chama (Mwenyekiti na Katibu ) katika ngazi husika lazima, kwa kushirikiana, wafanye matayarisho ya kikao kabla ya kuitishwa, na waweke bayana malengo yanayotarajiwa kufikiwa katika kikao hicho. • Uongozi uwapatie wajumbe wa kikao hizo ajenda za kikao mapema kadiri itakavyowezekana. • Uongozi uandae ratiba ya kikao na kutoa ratiba hiyo kwa wajumbe. Kwenye ukumbi wa mkutano yafuatayo yanatarajiwa kujitokeza: Mwenyekiti wa chama ndiye mwenye wajibu wa kuongoza kikao. Katibu wa chama ndiye mwenye wajibu wa kutoa maelekezo ya kikao na mwekaji na mtunzaji wa kumbukumbu za kikao. Kabla ya kuanza kikao katibu atathibitisha idadi ya wajumbe (akidi) wa kikao. Mwenyekiti atasoma ajenda na ratiba ya kikao, na wajumbe kuvipitisha na ikibidi kuvifanyia marekebisho. Mwenyekiti atafungua kikao kisha atamruhusu Katibu kusoma kumbukumbu za kikao kilichopita. Baada ya mjadala wa kumbukumbu za kikao kilichopita Katibu atawasilisha yatokanayo na kumbukumbu za kikao hicho na Mwenyekiti ataruhusu mjadala wa yatokanayo na kumbukumbu hizo. Mwenyekiti atawajibika kuendesha kikao kwa utaratibu unaoeleweka, ataongoza mjadala wa ajenda moja moja na baadaye kufikia hatima na makubaliano. Mwenyekiti atawapa wajumbe nafasi ya kutosha ya kujadili ajenda zilizoletwa mbele yao (asiachilie kuletwa mazungumzo/maneno nje ya ajenda zilizoandaliwa). Mwisho wa mjadala wa kila ajenda, mwenyekiti atalazimika kuweka wazi azimio/maazimio yaliyofikiwa kuhusiana na ajenda inayohusika. Mwenyekiti hatimaye atafunga kikao kwa tamko. Vyama Vya Wafanyakazi na Demokrasia Maana ya Demokrasia Demokrasia ni neno kongwe ambalo husikika katika maeneo kama ya kaya, sokoni, vilabuni na katika vyombo vya habari vya kitaifa na vya kimataifa. Lakini demokrasia hasa maana yake nini? Wasomi, wataalamu na wanasiasa kadhaa, wa kale na hata wa sasa, wametoa tafsiri mbali mbali za demokrasia. Karibu tafsiri zao zote zimekubaliana kimsingi kuwa demokrasia ni uhuru wa watu wa kujiamulia mambo wenyewe kwa manufaa yao. Demokrasia katika vyama vya wafanyakazi Kihistoria, chimbuko la matabaka ya wafanyakazi na wafanyiwa kazi ni pale binadamu alipoweza kuzalisha ziada. Hii iliwezekana baada ya kuvumbua zana na njia bora za kutendea kazi. Ilipoibuka mifumo ya ukabaila na baadaye ubepari, wale waliomiliki ardhi na kuifanyia kazi waliwaajiri na kuwanyonya wale wasiomiliki kitu isipokuwa uwezo wao wa kufanya kazi. Lengo la kabaila na bepari ni kutumikisha watu kwa lengo la kupata faida bila ya kujali MWONGOZO WA VYAMA VYA WAFANYAKAZI 38 mafao yake, yaani ustawi wa mfanyakazi, haki na maslahi yake, hali bora za kazi na mazingira bora ya kazi kiafya na kiusalama. Hali hii ya wafanyakazi kupuuzwa na mwajiri wao, kunyanyaswa, kukandamizwa, kunyonywa na kudhalilishwa ndio iliyowafanya wafanyakazi kuungana. Lengo kuu la kwanza la wafanyakazi la kuungana ni kudai haki na maslahi yao. Lengo kuu la pili lilikuwa ni kudai hali bora za kazi ikiwemo, kupunguza saa za kufanyakazi, mapumziko baada ya saa za kazi na mazingira bora ya kazi kwa afya na usalama wa mfanyakazi. Hivyo vyama vya wafanyakazi vya aina ya fani vilianzishwa. Baada ya muda vyama hivi vilihamasisha na kuunganisha wafanyakazi wote waliokuwa wakifanya kazi za aina moja hasa katika viwanda. Vyama hivi vilichukua sura tofauti kwa mujibu wa haja, matakwa na mazingira ya wakati. Aidha vyama hivi viliundwa kwa malengo maalumu. Kwa hivyo ilibidi vijihusishe na mambo ambayo kwayo viliundwa; yaani mambo yaliyowahusu wafanyakazi wenyewe. Vilipaswa kubaini matatizo yao na kuamua iwapo matatizo hayo yangetatuliwa kwa kujiunga pamoja. Kwa ufupi ilibidi mashauri muhimu ya chama yashughulikiwe kwa uhuru bila vitisho au ushawishi kutoka kwa mwajiri binafsi, serikali au shirika. Sifa za chama cha wafanyakazi chenye demokrasia Chama cha wafanyakazi chenye demokrasia kina sifa zifuatazo: Kwanza chama hicho lazima kihusishe wanachama wake katika kutoa maamuzi yanayohusu uongozi, kazi za chama na mambo yote yanayohusu wanachama wake. Pili chama hicho lazima kiwape nafasi wanachama kuchagua viongozi wao ambao watafanya kazi kwa ridhaa yao kwa kipindi kinachojulikana na kinachokubalika kwa mujibu wa katiba, kanuni, na taratibu za chama . Ni ukiukaji wa demokrasia kuwa na viongozi wanaojiweka wenyewe au wanaowekana ili kupata mwanya wa kufanya mambo wapendayo. Sifa hizi lazima zijitokeze katika katiba, kanuni na taratibu za chama. Tatu, viongozi wa chama cha wafanyakazi kilicho na demokrasia huwapatia nafasi wanachama kuzungumzia mambo yanayohusu chama chao na hatima yao kwa uwazi na kwa uhuru. Chama cha aina hii huwa na upeo wa kutosha na misingi bora ya kutoa maamuzi. Hivyo, demokrasia ya vyama vya wafanyakazi sio tu utawala wa walio wengi, bali ni utawala unaohakikisha kuwa kila fikra ya mfanyakazi, na hasa mwanachama, inapatiwa nafasi katika kukidhi mahitaji ya wafanyakazi na umoja wao; kuimarisha umoja wao wa wafanyakazi, na pia katika kuimarisha demokrasia yenyewe. Tabia ya viongozi wa chama cha wafanyakazi kuongoza kwa ujanja na kutowasikiliza wanachama wake inadumaza demokrasia pamoja na vyama vyenyewe. Elimu kama Nyenzo ya Kuimarisha Demokrasia Chama cha wafanyakazi chenye nguvu na heshima, na kinachostahiki kuungwa mkono, lazima kiwe na viongozi wenye uwezo wa kuongoza. Viongozi wa aina hiyo hupatikana kutokana na wanachama wenyewe. Uwezo wa kuongoza hupatikana kutokana na elimu, maarifa, uzoefu na weledi. Ni muhimu kwa wanachama na viongozi wa vyama vya wafanyakazi kuwa na nyenzo hii muhimu ya elimu hasa wakati wa sasa. Hii ni kwa sababu miongoni mwa shughuli muhimu za vyama vya wafanyakazi ni kutetea au kuboresha maslahi ya wafanyakazi na kushiriki kikamilifu katika ujenzi wa uchumi wa nchi. Baadhi ya shughuli mahususi zinazotakiwa kufanywa na viongozi hao ni: • Kudai haki na maslahi au marupurupu bora ya kazi kwa ajili ya wanachama. • Kudai mazingira bora ya kazi kwa afya na usalama wa wanachama na wafanyakazi kwa jumla. UONGOZI WA VYAMA VYA WAFANYAKAZI 39 • Kushiriki katika vyombo vya utetezi wa mfanyakazi kama vile Baraza la Wafanyakazi, Mahakama ya Kazi na Vyombo vingine. • Kushiriki katika vikao vya kitaifa na kimataifa vinavyojadili masuala ya wafanyakazi na vyama vya wafanyakazi. • Kushiriki katika mijadala na waajiri kuhusu hali bora za kazi. • Kuchambua sheria za kazi za nchi na kuhakikisha kuwa sheria hizo zinamsaidia na kumlinda mfanyakazi. • Kutafakari mwelekeo wa utawala na siasa za nchi ili kuhakikisha kuwa haki za wafanyakazi zinalindwa. • Kuhakikisha kuwa upo uongozi bora, umoja na mshikamano miongoni mwa wafanyakazi. • Kufanya utafiti wa hali ya uchumi wa nchi na hata wa kimataifa ili kupata taarifa na uwezo wa kutosha wa kujenga hoja na kuishauri serikali au taasisi nyinginezo kuhusu masuala ya kazi na ya wafanyakazi. Ili kutenda mambo hayo yote, inabidi wahusika wawe na elimu ya kutosha. Wafanyakazi na viongozi wao hupambana na waajiri, serikali, na taasisi nyingine zenye watu wenye ujuzi mkubwa sana na upeo wa ufahamu wa masuala ya uchumi na kazi. Ili kufanikiwa, ni lazima nao wawe na uwezo unaolingana na wapinzani wao au washiriki wao. Mtaalamu mmoja wa falsafa wa kale alisema: “Wakati wa matatizo, elimu ni silaha ya mapambano na wakati wa amani elimu ni vazi la heshima.” Mbinu za Uhamasishaji na Uingizaji Wanachama Vyama vya wafanyakazi ni asasi kongwe ambazo hadi leo hutumia mbinu kongwe za uendeshaji pamoja na ukweli kwamba vyama hivi vinafanya kazi katika mazingira mapya tofauti kabisa na ya zamani. Kwa sababu hiyo kuna haja viongozi wa vyama vya wafanyakazi kubuni mbinu mpya za uendeshaji wa vyama vyao ikiwemo hata kubadilisha mfumo wa vyama vyenyewe ikiwemo uongozi. Kihistoria vyama vya wafanyakazi vilianzishwa wakati wa vugu vugu la kisiasa. Leo vyama vya wafanyakazi viko huru na haviambatani na vyama vya siasa. Lakini vyama hivi ili visikilizwe, lazima viwe na wanachama. Wingi wa wanachama ndio unaokipa chama nguvu na sauti ya kusikilizwa. Hivyo chama cha wafanyakazi, ili kitambulike lazima kiwe na wanachama wa kutosha. Wanachama lazima watafutwe miongoni mwa wafanyakazi. Viongozi wa vyama wanapaswa kujifunza mbinu mpya za kushawishi wafanyakazi kujiunga na vyama vya wafanyakazi. Mbinu kongwe za kuhamasisha wafanyakazi kisiasa hazifai tena leo. Zifuatazo ni baadhi ya mbinu za uhamasishaji na uingizaji wa wanachama wapya: Mradi wa kuingiza wanachama wapya • viongozi waandae mpango maalumu unaotekelezwa wakati wote. • viongozi wanatakiwa kufanya utafiti wa maeneo yenye wanachama watarajiwa. • viongozi watafiti matatizo sugu waliyonayo wafanyakazi katika maeneo yenye wanachama watarajiwa. “Wakati wa matatizo, elimu ni silaha ya mapambano na wakati wa amani elimu ni vazi la heshima.” MWONGOZO WA VYAMA VYA WAFANYAKAZI 40 ii) Elimu ya Wafanyakazi Chama kitayarishe vipindi vya elimu kwa wafanyakazi. Katika masomo hayo wafanyakazi waelimishwe yafuatayo: • Masuala ya chama cha wafanyakazi – umuhimu na majukumu yake. • Jinsi chama kilivyofaidisha wanachama wake; ioneshe vielelezo vya misaada ya chama kwa wanachama; utetezi wa wanachama. • Ufafanuzi wa malengo na majukumu ya chama. iii) Tathmini ya Chama Kufanyike tathmini ya chama ya mara kwa mara ili kubaini utekelezaji wa malengo ya chama; kukubalika na kuaminika kwa chama na viongozi wake iv) Kujenga uwezo wa viongozi Viongozi lazima wawe na uwezo kielimu na uelewa kuliko wanachama wenyewe. Hali hii itafikiwa iwapo viongozi watapatiwa mafunzo ya mara kwa mara ili waweze kutekeleza majukumu yao kwa uhakika na kwa weledi, hasa ya utetezi na uwakilishi wa wanachama katika vyombo mbali mbali. Kutumia umaarufu wa wanachama Wanachama maarufu, hasa wanawake, wana sifa na uwezo wa kuwavutia wenziwao waliokuwa bado si wanachama, kuingia kwenye chama. Nguvu hii ya wanachama inahitaji kutumiwa vizuri ili kuingiza wanachama wapya. Chama hakiwezi kuimarika bila ya kuongezeka wanachama Uimarishaji wa chama na Utetezi wa Wanachama Moja kati ya malengo makuu ya kuundwa kwa chama cha wafanyakazi ni kusaidia kuleta maendeleo ya uchumi na ya kijamii kwa wanachama wake. Maendeleo hayo huja kwa viongozi wa chama kujipanga vizuri katika kuimarisha chama ili kiweze kutekeleza majukumu yake ya kusimamia haki na maslahi na pia utetezi wa wanachama wake. Chama legelege na kisichokuwa imara hakiwezi kutekeleza majukumu yake kwa ufanisi unaotarajiwa. Chama imara ni kile chenye uongozi imara unaojua wajibu wake na wenye kutekeleza majukumu yake kwa mujibu wa katiba ya chama, kanuni, na taratibu nyingine za chama chenye kuungwa mkono na wafanyakazi wengi. Uimarishaji wa chama na utetezi wa wanachama wake ni shughuli za siku zote na za kudumu za chama cha wafanyakazi. Lakini shughuli hizi hazitekelezwi kwa kubahatisha bali kwa uhakika. Hivyo viongozi wa wafanyakazi ambao ndio wanaotarajiwa kuwa watekelezaji wa majukumu haya lazima wawe watu waliotayarishwa kielimu ili waweze kutekeleza majukumu yao kwa weledi na kwa ufanisi unaotarajiwa. Ubabaishaji katika suala hili hudhoofisha chama. Umuhimu wa Uimarishaji wa Chama Kazi kubwa ya kuimarisha chama cha wafanyakazi ni kuwapatia wanachama chombo kitakachowasaidia watu hao kufikia malengo yao ya kiuchumi na kijamii. Mbali na vyama hivyo kutekeleza majukumu yao ya kuwatetea wanachama wao, vyama hivyo vitakuwa na wajibu wa kuwaweka pamoja wafanyakazi na pia kushughulikia matatizo yao ya kikazi bila ya kuchelewa na kutafuta ufumbuzi wa mambo yanayowaathiri katika sehemu zao za kazi bila ya kuchelewesha shauri. Hivyo kazi kubwa na muhimu katika uimarishaji wa chama cha wafanyakazi ni: • Kukipa uwezo wa hali na mali chama ili kiweze kutekeleza majukumu yake kwa kujitegemea bila ya kutetereka. • Kuinua hali ya uchumi ya chama na kuhakikisha kina uwezo wa kujiendesha. • Kuendeleza ari ya chama na kuhakikisha mshikamano miongoni mwa wanachama. UONGOZI WA VYAMA VYA WAFANYAKAZI 41 • Kuchukua hatua thabiti za kukitangaza chama na kuingiza wanachama wapya katika chama. • Kuongoza mchakato wa kupanga na kuingia katika mikataba ya hali bora za kazi. Yote haya hayawezi kutekelezwa kwa ufanisi unaofaa bila ya viongozi wa chama kuwa makini na kuwa karibu sana na wanachama. Umuhimu wa Utetezi wa Wanachama Chama cha wafanyakazi kina wajibu mkubwa wa kumtetea mwanachama wake afikwapo na matatizo yahusuyo kazi yake katika sehemu ya kazi. Chama cha wafanyakazi kilicho imara huwa na utaratibu unaoeleweka wa kutetea wanachama wake. Sifa muhimu ya utetezi wa mwanachama ni kuchukuliwa hatua za haraka za utetezi mara tu tatizo linapojitokeza. Si vyema na wala si sahihi kuendeleza shauri kwa muda mrefu kabla ya kufikia ufumbuzi. Hali hii ambayo inaweza kumkatisha tamaa mwanachama aliyeathirika na kufikia hatua ya kuathirika kisaikolojia na kutoona umuhimu wa chama. Mafanikio katika utetezi yanakipatia chama sifa na umaarufu, na hivyo kuvutia wafanyakazi kujiunga na chama hicho bila ya hofu na wasiwasi. Hatua za Utetezi Zifuatazo ni baadhi tu ya hatua za kuchukuliwa katika uchambuzi/upembuzi wa mchakato wa utetezi wa mwanachama: • Mwanachama mwenye kadhia awasiliane na uongozi wa tawi lake la chama katika sehemu yake ya kazi, na kueleza tatizo lake kwa ukweli bila ya kudanganya. • Viongozi wa tawi wajiridhishe na ukweli wa kadhia ya mwanachama. • Uongozi wa tawi ushughulikie kadhia hiyo ya mwanachama bila ya kuchelewa. • Uongozi wa tawi ukiona haupati ushirikiano kutoka kwa viongozi wa sehemu ya kazi, haraka utayarishe taarifa kuhusu kadhia hiyo pamoja na vielelezo vyote vinavyohusika na kuvipeleka katika ngazi ya juu yake ili ipate kushughulikiwa. • Uongozi unaohusika unapaswa kuchukuwa hatua zenye lengo la utatuzi wa kadhia ya mwanachama anayehusika. • Ni muhimu kupatikana taarifa sahihi za kadhia ya mwanachama, kushughulikiwa kwa haraka kama itakavyowezekana, na kila hatua, inayopigwa lazima mwanachama anayehusika ajulishwe. Kwa ujumla chama cha wafanyakazi kina wajibu wa kupekuwa na kutafiti matatizo ya jumla ya wafanyakazi na kuyatatua. Moja kati ya malengo makuu ya kuundwa kwa chama cha wafanyakazi ni kusaidia kuleta maendeleo ya uchumi na ya kijamii kwa wanachama wake MWONGOZO WA VYAMA VYA WAFANYAKAZI 42 KATIBA YA CHAMA CHA WAFANYAKAZI Sura Kuchangiana mawazo Kama mshirika Usawa Mawasiliano kikazi na usimamizi kirasilimali KUAMINIANA 4 KATIBA YA CHAMA CHA WAFANYAKAZI 43 Maana ya Katiba Katiba ni sheria mama ya asasi yoyote ya kidemokrasia. Kwa nchi, katiba ndiyo sheria mama, mwongozo wa jinsi nchi inavyotakiwa kuendeshwa. Kwa upande wa vyama vya wafanyakazi katiba vile vile ndiyo sheria mama inayotoa mwongozo wa jinsi chama kinachohusika kinavyotarajiwa kuendeshwa. Katiba ya chama cha wafanyakazi ni jumuisho la kanuni na taratibu za kuendeshea chama. Hivyo katiba ya chama cha wafanyakazi inatayarishwa na wanachama wenyewe kupitia vikao vyao, ikielekeza jinsi ya kuendesha chama hicho. Umuhimu wa Katiba Katiba tumeona kuwa ndiyo dira/mwongozo wa jinsi ya kuendesha asasi inayohusika; Kwa Nchi Kwa nchi, katiba ndicho chombo chenye mamlaka kuliko vyombo vingine vyote. Katiba ndiyo: • Huweka kanuni za msingi za siasa na uendeshaji wa serikali. • Huweka mfumo mzima wa uendeshaji wa serikali. • Huainisha mamlaka ya serikali. • Hujumuisha misingi ya haki, ikiorodhesha haki za kila mwananchi. • Huweka viwango na ukomo wa madaraka ya serikali. • Huweka vipengele vya kuidhibiti serikali isitumie vibaya madaraka yake. • Kuweka nidhamu na utaratibu wa kuendesha nchi. Nchi yoyote ina sheria nyingi ambazo kwa kawaida hutungwa na chombo cha kutunga sheria kama vile Bunge. Sheria hizi KATIBA YA CHAMA CHA WAFANYAKAZI ni lazima zikidhi matakwa ya katiba. Vivyo hivyo kanuni na taratibu ni lazima zitokane na sheria na ni lazima zikidhi matakwa ya sheria inayohusika. Kwa hiyo basi, mihimili ya sheria, kanuni na taratibu zote za kuendesha nchi na asasi ni katiba. Katiba ya chama cha Wafanyakazi Katiba ya chama cha wafanyakazi ni lazima iweke wazi majukumu ya vyombo mbali mbali vya chama pamoja na haki na wajibu wa wanachama. Aidha katiba ya chama cha wafanyakazi kama vile katiba ya nchi inavyofanya kwa wananchi wake wote inaweka wazi mambo yafuatayo: • Kanuni za msingi za utaratibu wa uendeshaji wa chama. • Mifumo, kanuni na taratibu za uendeshaji wa chama. • Mfumo mzima wa uendeshaji wa chama. • Haki na wajibu wa kila mwanachama. • Viwango na ukomo wa madaraka kwa viongozi na watendaji wa chama. • Vipengele vya kudhibiti viongozi na watendaji ili wasiweze kutumia vibaya madaraka yao. Kama ilivyo kwa katiba ya nchi, katiba ya chama cha wafanyakazi, kanuni, taratibu, na mifumo ya uendeshaji lazima vikidhi matakwa ya katiba ya chama cha wafanyakazi kinacho husika. Utungaji wa Katiba Katiba ni dira ama mwongozo wa kuendesha nchi au asasi. Kuna njia kadhaa zinazofuatwa katika kutunga katiba. Zifuatazo ni njia maarufu za kutunga katiba kwa njia ya kidemokrasia: MWONGOZO WA VYAMA VYA WAFANYAKAZI 44 Kupitia Uwakilishi Uongozi wa muda wa chama cha wafanyakazi kinachotarajiwa kusajiliwa, kwa ushirikiano na wawakilishi wa wanachama unakaa kuandaa rasimu ya chama. Rasimu hii ya chama ambayo inaweka wazi masuala muhimu kama vile malengo, uongozi, vyombo, chaguzi za chama ndiyo inayokuwa msingi wa usajili wa chama. Hivyo chama baada ya kupewa usajili wa muda kinaanda ratiba ya shughuli zake kama vile suala la kuwafikia wanachama na kuwaingiza kwenye chama, kuunda matawi, kusimamisha uongozi katika ngazi mbali mbali, na hatimaye kuitisha Mkutano Mkuu na kufanya uchaguzi wa viongozi wa kitaifa. Rasimu ya katiba ya chama inapitishwa katika vyombo mbali mbali vya chama ambapo wanachama wanapata fursa ya kuichangia. Mwisho rasimu hiyo ya katiba inapelekwa kwenye Mkutano Mkuu Maalum wa Katiba ambako huwa kuna wawakilishi waliochaguliwa na wanachama wenyewe ambao wanapata nafasi ya kutosha kuijadili na kuichangia na hatimaye kuipitisha rasimu hiyo kwa kuipigia kura tayari kwa kutumika kama chombo cha kuendeshea chama. Hii ndiyo njia halisi ya kidemokrasia iliyozoweleka katika kutunga katiba ya chama cha wafanyakazi. ii) Ushiriki wa Moja kwa Moja Katika njia hii wanachama wote wa chama cha siasa au wafanyakazi hukutana na kujadiliana hadi kupitisha katiba yao. Mfumo huu unawezekana pale ambapo chama kinachohusika kina wanachama wachache na kinafanya kazi katika maeneo madogo tu. Kwa kawaida, katiba ni lazima iandikwe ingawa kuna baadhi ya nchi kama vile Uingereza ambako katiba ya nchi haimo vitabuni na nyingine imeandikwa kwa kiasi fulani tu. Katika nchi yenye mfumo wa utawala wa kidemokrasia katiba hutungwa na wazalendo wenyewe kwa kupitiwa na kuulizwa mawazo yao kuhusu katiba waitakayo. Aidha katika chama chochote, kama vile chama cha wafanyakazi, ni wanachama pekee wa chama ndio wenye haki, jukumu na wajibu wa kutunga katiba itakayokidhi matakwa, mahitaji, shabaha, na malengo waliyojiwekea. Usajili wa Katiba Kwa kawaida na kwa mujibu wa sheria ya nchi, kabla ya katiba ya chama kutumika lazima katiba hio isajiliwe sambamba na usajili wa chama chenyewe, kwa msajili anayehusika kwa mujibu wa sheria na taratibu za nchi inayohusika. Kupitisha Katiba na Kuifanyia Marekebisho Katiba ya chama cha wafanyakazi ikishaandikwa, hupitishwa kwa njia ya kupigiwa kura katika kikao cha kikatiba chenye uwakilishi wa wanachama wenyewe. Katiba ya chama lazima ipitishwe kwa wingi wa kura za ‘ndio’ katika Mkutano Mkuu wa Taifa wa chama. Wingi wa kura wa kupitisha katiba unapendekezwa usiwe chini ya nusu ya wajumbe wote, wa Mkutano Mkuu bali afadhali zaidi iwe theluthi mbili (2∕3) au hata robo tatu (3/4) ya wajumbe wote waliohudhuria Mkutano Mkuu wa Taifa wa chama. Kubadilika kwa Katiba Kwa sababu taifa ama asasi hukua kutokana na mazingira na haja za wakati, chombo cha kuendeshea taifa na asasi hizo pia hukua. Katiba hukua na kubadilika ili kukidhi matakwa na mahitaji ya wakati uliopo. Kwa hivyo, ni wazi kwamba mabadiliko ya kijamii, kisiasa, na kiuchumi yatokeapo, hulazimisha katiba nayo kubadilika. Jambo hili hufanywa kwa kuandika kitu kinachoitwa ‘marekebisho ya katiba’. Katiba inaweza kurekebishwa au kufutwa kabisa: ( Kwa njia ya marekebisho: Katiba inaweza kurekebishwa baadhi ya vifungu vyake ili iendane na mahitaji ya wakati. Hii ndiyo njia halisi na inayotumika katika hali ya kawaida. KATIBA YA CHAMA CHA WAFANYAKAZI 45 Kuifuta iliyopo na kuandika katiba mpya: Njia hii hutumika kwa nadra, inategemea mabadiliko ya hali ya juu katika nchi ambayo si kitu cha kawaida. Maudhui ya Katiba ya Chama cha Wafanyakazi Katika kila nchi kuna asasi kadha na kila moja ina katiba yake. Kila asasi ina madhumuni, malengo na makusudio yake tofauti na asasi nyingine. Aidha vyama vya wafanyakazi ambavyo ni asasi muhimu sana za kidemokrasia, katiba zake kwa uchache zinatakiwa ziwe na mambo yafuatayo: • Nembo ya Chama. • Jina na Anwani ya Chama. • Haki za Kisheria. • Malengo ya Chama. • Imani ya Chama. • Kujishirikisha – kitaifa na kimataifa. • Uanachama na Michango. • Maeneo ya kufanyia shughuli /mipaka majukumu ya wanachama. • Watendaji/Maafisa na Majukumu yao. • Mifumo ya Chama: Majukumu, Haki na Wajibu. • Chaguzi na taratibu zake. • Akidi ya vikao na Upigaji wa Kura. • Vikao. • Elimu na Mafunzo. • Jinsi ya Kurekebisha katiba. • Uundaji wa Kamati mbali mbali. • Mamlaka na wajibu wa kutunga kanuni na taratibu mbali mbali. • Wadhamini. • Muda wa Uongozi. • Masuala ya Fedha: Wakaguzi wa Ndani na Nje. • Hatma ya chama endapo kitafikia hatua ya: Kuunganishwa na kingine/vingine. Kusambaratika. Kufilisika. Kufutwa kwa mujibu wa sheria. • Jinsi ya kutunza fedha na mali za chama. • Mwelekeo/itikadi za kisiasa. Ukiukaji wa Katiba Vyama vingi vya wafanyakazi huendeshwa kwa utulivu hasa vikipata uongozi bora na ulio imara. Vyama vya aina hii huwa vinatimiza malengo, madhumuni, na matarajio ya wanachama wake. Hata hivyo baadhi ya vyama vinaweza kuwa na hali ambayo si shuwari. Vyama vya aina hii huwa na uongozi mbovu na wenye kujali zaidi maslahi binafsi. Matokeo yake ni kuwepo kwa migongano na mizozo isiyomalizika. Kwa kiasi kikubwa migongano hii huwa inatokana na ukiukwaji wa katiba ya chama. Mambo yafuatayo huchangia kukiukwa katiba: Tafauti za Matarajio Kimsingi, wanachama ndio watungaji na wamiliki wa katiba ya chama chao. Kuna baadhi ya wanachama kimakosa hujiunga na chama kabla ya kuyafahamu kikamilifu matakwa ya katiba yao. Hatimaye hujikuta wakiwa na malengo na matarajio tafauti na yale yaliyomo kwenye katiba. Baadhi ya wakati wafanyakazi hufuata mkumbo kujiunga na chama kabla ya kujifunza malengo na madhumuni ya chama hicho. Wanachama wasioijua katiba ya chama chao huchangia kwa kiasi kikubwa kwa wao wenyewe kunyimwa haki zao hasa wanapopambana na mwajiri mkorofi au kiongozi wa chama chake asiye mwadilifu na asiyefuata misingi ya demokrasia. MWONGOZO WA VYAMA VYA WAFANYAKAZI 46 ii) Uwezo mdogo wa Uongozi Baadhi ya viongozi wa vyama vya wafanyakazi kuanzia ngazi ya taifa hadi tawi wanaweza kuwa na uelewa mdogo wa uongozi na katiba ambapo: • Wanashindwa kutafuta au kutoa ushauri unaofaa kwa tatizo linalohusika. • Wanashindwa kutimiza majukumu kama yalivyoelekezwa na katiba. Kwa mfano Mwenyekiti wa chama kutenda kazi za kila siku za chama sambamba na Katibu wake badala ya kuendesha vikao vya chama na kutoa ushauri. iii) Ubadhirifu wa Fedha za Chama Kwa sababu ya kuendeleza ubinafsi na kuzoea kujinufaisha wenyewe, baadhi ya viongozi wa vyama vya wafanyakazi mara nyingi huweka kando katiba, kanuni na taratibu za chama na kuanza kutumia fedha za chama bila ya kuzingatia taratibu za fedha, natija ya chama na mara nyingi kwa ubadhirifu. Baadhi ya viongozi huongoza kwa kiburi kiasi kwamba hutumia vibaya madaraka yao, na mamlaka zinazohusika za chama au wanachama wanapowauliza juu ya mwenendo wao huo mbaya, huja juu na kuwa wakali katika chama. Baadhi ya viongozi kwa kutokujua na wakati mwingine kwa makusudi hutafsiri visivyo baadhi ya vifungu vya katiba zao na za vyama vingine ili wajinufaishe na tafsiri hiyo hasa katika suala la mipaka ya maeneo ya kufanyia kazi vyama vyao. Hali hii mara nyingi husababisha mizozo baina ya chama na chama. vi) Ukosefu wa Demokrasia Vyama vya wafanyakazi vinatarajiwa kuwa vya kidemokrasia– kwa kushirikisha wanachama katika maamuzi na kuendesha chama kwa ujumla. Maamuzi katika vyama vya kidemokrasia hufi kiwa kwa njia ya makubaliano yatokanayo na majadiliano au kwa njia ya kupiga kura. Baadhi ya wakati viongozi wengine hujitia hamnazo na kwa makusudi hukiuka kanuni na hufanya maamuzi makubwa ambayo bila hata ya kupokea ushauri kutoka vikao vinavyohusika jambo ambalo ni kinyume na misingi ya demokrasia na hivyo kuathiri utulivu wa chama . Tafakari Tafakari KATIBA YA CHAMA CHA WAFANYAKAZI 47 Kutoitishwa vikao vya kikatiba Uhai wa chama cha wafanyakazi unadhihirishwa na jinsi chama hicho kinavyowahusisha wanachama katika uendeshaji wa shughuli za chama hasa kwa kupitia vikao katika ngazi mbali mbali. Katiba za vyama vya wafanyakazi zina vifungu vinavyoainisha jinsi inavyotakiwa vikao vya chama vikae; kwa mara ngapi na kwa kipindi gani. Ni bahati mbaya kwamba baadhi ya vyama haviitishi vikao kikawaida kama inavyoelekezwa na katiba ya vyama hivyo. Matokeo ya hali hii ni kufikia wanachama hatua ya kuchoka kwa kutokujua kinachoendelea katika chama chao. Hali hii ya kutoitishwa vikao vya kikatiba bila ya sababu za msingi, huchangia kuwepo kwa mizozo katika chama kwa vile katiba huwa imepuuzwa. vi) Ukosefu wa uwazi katika kuendesha Chama Chama cha wafanyakazi mara zote huwa ni wajuzi wa mambo, hivyo kuwaongoza kunahitaji ujuzi na mbinu za hali ya juu na hasa wanahitaji kuongozwa kwa weledi na uwazi. Kutokuwepo kwa uwazi katika utendaji na hasa katika matumizi ya fedha za chama kunaweza kusababisha migogoro na kutokuelewana baina ya viongozi na wanachama ndani ya chama. Hizi ni baadhi tu ya sababu za ukiukwaji wa katiba ambazo huchangia kudhoofika kwa chama kinachohusika. Njia za Kuepuka Kuvunja Katiba ya Chama Kwa sababu ya kutokujua na wakati mwingine kwa makusudi ya viongozi wa vyama vya wafanyakazi, na kwa kuendeleza utashi wao, huongoza vyama vyao huku wakiweka kando katiba za vyama, kwa muda mrefu. Hii inachangiwa pia na wanachama ambao hawajali kujifunza katiba za vyama vyao. Hivyo njia bora ya kuepukana na mizozo na migogoro itokanayo na ukiukwaji wa katiba ni: • Kufikia maamuzi kwa njia ya vikao. • Kuendesha mambo ya chama kwa uwazi na demokrasia. • Kutoa elimu ya vyama vya wafanyakazi na elimu ya katiba kwa wanachama, viongozi wa chama, na watendaji wa chama. • Kuwawajibisha viongozi wanaokiuka katiba, kanuni na taratibu nyingine za chama. MWONGOZO WA VYAMA VYA WAFANYAKAZI 48 UTAWALA BORA KATIKA VYAMA VYA WAFANYAKAZI Sura5 UTAWALA BORA KATIKA VYAMA VYA WAFANYAKAZI 49 UTAWALA BORA KATIKA VYAMA VYA WAFANYAKAZI Chama cha wafanyakazi kilicho makini wakati wote hufanya shughuli zake kwa uwazi na kwa demokrasia. Chama cha wafanyakazi kina wajibu wa kusimamia na kuhakikisha kuwa haki ya kufanya kazi nchini inadumishwa na pia hakuna mwananchi anayefanyishwa kazi kwa kushurtishwa bali awe huru kuchagua kazi aipendayo yenye kuendeleza heshima, uhuru, na utu wake, kwa malipo yanayokidhi mahitaji yake ya maisha ya kila siku, kama binadamu. Wapatiwe ajira zenye staha na wahakikishiwe usalama wa ajira zao. Aidha misingi ya utawala bora ya vyama vya wafanyakazi inasisitiza uhuru wa wafanyakazi kutoa mawazo/maoni yao, na kuruhusiwa kujikusanya pamoja na kuunda jumuiya zao bila ya maamuzi yao kuingiliwa . Pale mfanyakazi anapopoteza uwezo wa kufanya kazi na kujipatia kipato, aidha kwa sababu ya uzee au ugonjwa, serikali iwajibike kumtunza kwa kumpatia matibabu na hifadhi ya jamii. Wafanyakazi wapatiwe haki ya kushiriki katika kuendesha nchi, wapate fursa ya kuchagua na kuchaguliwa, na waelimishwe hasa juu ya masuala ya kazi zao. Vyama vya wafanyakazi vihakikishe kuwa masuala yote ya kazi nchini yanawiana na walau viwango vya chini vya kazi duniani. Elimu ya Wafanyakazi Vyama vya wafanyakazi vilivyo makini husisitiza sana umuhimu wa kuwapatia viongozi wake na wanachama wake elimu, hasa elimu ya wafanyakazi. Viongozi na wanachama wa vyama vya wafanyakazi walioelimika wanarahisisha shughuli za uendeshaji wa vyama vya wafanyakazi. Uongozi ulioelimika huendesha chama kwa weledi na kwa mafanikio yaliyotarajiwa na wanachama wake. Wanachama walioelimika husaidia sana katika kuchangia maendeleo ya chama chao. Elimu ya wafanyakazi husaidia chama kuendeshwa kidemokrasia hasa pale elimu hiyo inapotumika kubadili mitazamo ya wanachama na viongozi. Ushirikishwaji wa Wafanyakazi Moja kati ya misingi ya demokrasia ya vyama vya wafanyakazi ni kuwashirikisha wafanyakazi katika masuala yanayohusu mambo yao ili wajisikie kuwa ni sehemu ya mambo hayo na pia. • wahusishwe katika kujadili na kuchangia masuala yanayohusu maendeleo ya chama chao. • Wawe ni sehemu ya kukata shauri juu ya masuala mbali mbali ya chama chao. Utekelezaji wa ushirikishwaji wa wafanyakazi umo katika viwango na sura zifuatazo: Katika tawi Wafanyakazi katika sehemu yao ya kazi wana mambo mengi ya kushirikishwa nayo ili wajione kuwa ni sehemu hiyo ya kazi. Kwanza katika masuala ya tawi lao la chama wafanyakazi wanahitaji kushirikishwa na kushiriki katika uendeshaji wa tawi lao la chama. Wanahitaji kuchagua miongoni mwao uongozi wa tawi, na kushiriki na kuchangia katika mijadala inayoletwa katika vikao vya chama. Katika kiwango cha mfanyakazi, wafanyakazi wanatarajiwa kushiriki katika kuweka malengo ya kazi, utekelezaji na upimaji wa matokeo ya utekelezaji wa malengo hayo. Katika sehemu pana zaidi ya kazi: Wafanyakazi wanahitaji kushirikishwa katika vyombo kama Kamati za Uongozi, Mabaraza ya Kazi ambapo wafanyakazi hukutana MWONGOZO WA VYAMA VYA WAFANYAKAZI 50 baada ya muda fulani, kutegemeana na maelekezo na taratibu za chama chao, kujadili masuala ya kazi na wafanyakazi. Katika kiwango cha taifa: Wafanyakazi wanatakiwa kushiriki katika chombo cha kitaifa kuwakilisha wafanyakazi wenziwao katika mijadala inayohusu kazi na wafanyakazi . Katika kanda na katika ngazi za kimataifa: Kuna vyombo vya masuala ya kazi na wafanyakazi ambapo vyama vya wafanyakazi hushiriki kwa niaba ya wafanyakazi. Vyama vya wafanyakazi hufanya mashirikiano na vyombo vya kikanda na kimataifa kwa lengo la kusaidiana, kubadilishana uzoefu na kuendeleza mshikamano wa kimataifa wa wafanyakazi na vyama vya wafanyakazi. Chombo muhimu na maarufu cha kimataifa ambacho vyama vya wafanyakazi hushirikiana nacho katika nyanja zilizotajwa hapo juu ni Shirika la Kazi Duniani. Migomo katika vyama vya wafanyakazi Mgomo ni kitendo cha wafanyakazi kususia kufanya kazi kwa lengo la kushindikiza waajiri ili kufi kia muafaka wa madai yao. Mambo yanayosababisha migomo ni pamoja na hali duni za afya na usalama kazini, mishahara duni, marupurupu yasiyoridhisha, unyanyasaji, ubaguzi na kupuuzwa kwa ustawi wa wafanyakazi. Wagomaji hutarajia kwamba matakwa yao yote au sehemu yao yatatekelezwa. Aina za Migomo Kuna aina mbali mbali za migomo ambazo zote zinalenga kuonyesha kuwa wafanyakazi hawakubaliani na hali fulani katika kazi. Baadhi ya aina hizo za migomo ni: Mgomo wa wazi Ni kitendo cha wafanyakazi kuweka zana za kazi chini na kuacha kufanya kazi kabisa. Katika mgomo wa aina hii, watu wote wanaweza kuelewa kuwa katika sehemu fulani ya kazi, wafanyakazi wamegoma. Itaonekana wazi wazi, kuwa wafanyakazi hawako sehemu yao ya kazi. Mgomo wa aina hii unakuwa na nafuu kwa mwajiri kwa vile anaelewa wazi kuwa mgomo upo na athari zake anaweza kuzipima haraka, na anaweza kuchukua hatua za haraka za kuuzuia kabla haujatekelezwa kikamilifu au kabla haujaleta madhara makubwa. Kustaafu UTAWALA BORA KATIKA VYAMA VYA WAFANYAKAZI 51 Mgomo baridi Katika mgomo huu kazi huonekana zinafanyika lakini sio katika kiwango cha kawaida. Wakati mwingine wafanyakazi wanaweza kuamua kuhudhuria sehemu zao za kazi lakini wakaamua kuweka zana chini, au kusimamisha mitambo ya uzalishaji hususani katika viwanda. Wafanyakazi huamua kufanya mgomo baridi kwa sababu ya kuogopa hatua kali ambazo zinaweza kuchukuliwa dhidi yao. Mgomo baridi hutia hasara sehemu za kazi, hasa katika viwanda kwani hakuna kinachozalishwa, au kama kipo, basi huzalishwa kwa hasara kubwa sana. Kuna wakati wafanyakazi, hasa katika viwanda, wanaweza kuamua kuharibu mitambo ya uzalishaji kwa makusudi ikiwa ni njia ya kuelezea malalamiko yao. Mgomo wa aina hii ni hatari zaidi kwa vile muajiri anaweza kuchelewa kuugundua na matokeo yake kumsababishia muajiri hasara kubwa. Mgomo wa Mshikamano Aina hii ya mgomo hutokana na umoja na mshikamano kati ya wafanyakazi popote pale walipo. Wafanyakazi wa kiwanda fulani wanapogoma, wafanyakazi wengine nchini na hata nje ya nchi, wanaweza kugoma kufanya kazi zao ikiwa ni ishara ya kuwaunga mkono wafanyakazi wenzao. Tumeshaona kuwa madhumuni ya mgomo ni kuyapa nguvu madai ya wafanyakazi pale njia za amani zinaposhindwa. Lengo kuu la migomo sio kuleta vurugu ili patokee uharibifu katika sehemu za kazi. Aidha wafanyakazi wanapogoma matarajio yao ni kuwa mgomo utafanikiwa na matakwa yao kutekelezwa. Wakati wa mgomo, wafanyakazi huhitaji pia kuungwa mkono na umma. Wananchi hawawezi kuunga mkono mgomo iwapo wanahisi kuwa utaathiri au utahatarisha maisha yao. Kwa kuzingatia ukweli huu, baadhi ya viongozi wa vyama vya wafanyakazi wanapoandaa migomo huiwekea mipaka katika utekelezaji wake. Yaweza kuamuliwa kwamba sehemu nyeti za kazi wakati wa mgomo ziendelee na kazi ili kuepusha matatizo na wakati mwingine maafa kwa wananchi. Lakini viongozi wengine wanadhani kuwa haifai kutoa mwanya wa aina hii. Msimamo wao ni kwamba kila sehemu ya kazi ni nyeti, na kwa hiyo kugawa wafanyakazi katika makundi kunaweza kudhoofisha mgomo. Chanzo cha Migomo Mtu asiyeelewa masuala yanayowakabili wafanyakazi hutafsiri kugoma kama kitendo kisichokuwa na maana yoyote. Lakini kwa ajuaye maana, kitendo hicho ni cha kishujaa na chenye kustahili. Suala muhimu la kujiuliza hapo ni kwa nini wafanyakazi huamua kugoma? Mfanyakazi ana haki zake za msingi. Anapoanza kazi huingia mkataba na mwajiri wake ambaye huweka bayana mambo anayowajibika kuyafanya na yale asiyotakiwa kufanya. Aidha, mkataba hueleza tunzo kwa mfanyakazi pamoja na haki na maslahi yake baada ya kutekeleza wajibu wake. Baadhi ya haki za wafanyakazi ni kama zifuatazo: • Kushirikishwa katika shughuli zinazowahusu katika sehemu za kazi. • Kupatiwa hifadhi ya jamii ikiwemo mafao ya kutopatiwa ajira. • Kupatiwa elimu ya kuendeleza kazi yake. • Kupatiwa ujira wa haki kwa kazi aifanyayo. • Kupatiwa siku za mapumziko zenye malipo katika mwaka. • Kupumzika mwisho wa juma. • Kupatiwa muda wa mapumziko na burudani baada ya saa za kazi. Haki kama hizo zisipotekelezwa, na baada ya majadiliano mezani kushindwa kutoa ufumbuzi, ndipo wafanyakazi huchukua hatua ya mwisho ya kugoma. Vyama vya wafanyakazi na wafanyakazi wenyewe wana MWONGOZO WA VYAMA VYA WAFANYAKAZI 52 thamini majadiliano, ndio maana wakati wote vyama vya wafanyakazi kwa niaba ya wanachama wao vimekuwa vikisisitiza umuhimu wa mazungumzo na serikali na waajiri, katika vyombo vya utatu na katika vyombo vya usuluhishi. Wafanyakazi hulazimika kuchukua hatua za kugoma ikiwa madai yao hayakufanikiwa kwa njia ya majadiliano. Hali hii hufi kiwa kwa sababu ya kuwepo waajiri wasiokuwa na ushirikiano, wasiopenda kuweka mambo wazi, na wenye kiburi. Wafanyakazi, kwa sababu ya kuzielewa vyema athari za mgomo kiuchumi, na kijamii, hujitahidi kuepusha migomo kila inapowezekana. Katika majadiliano hakuna mshindi bali muafaka wa aina fulani hufi kiwa lakini katika mgomo ushindi hupatikana pale matakwa ya wafanyakazi yanapotekelezwa. Jinsi ya Kuandaa Mgomo Chama cha wafanyakazi katika ngazi zake mbali mbali ndicho kinachotakiwa kuitisha mgomo na sio kikundi cha wafanyakazi kisichokuwa cha kisheria. Aidha mtu binafsi au chama cha siasa, havipaswi kuitisha mgomo wa wafanyakazi. Chama cha wafanyakazi kabla ya kuitisha mgomo kinapaswa kufanya mambo yafuatayo: • Kwanza, ni lazima kuwaelimisha wanachama wake pamoja na wafanyakazi kwa ujumla juu ya hatua mbali mbali zilizochukuliwa na uongozi wa chama chao kuhusiana na madai yao mbali mbali. Aidha waelezwe jinsi mazungumzo yao yalivyofi kia hatua ya kukwama. • Pili, chama kijadiliane na wanachama wake kutoka ngazi ya tawi na kupata uamuzi kuhusu ugumu wa kuendelea na mazungumzo au ugumu wa kufi kia mapatano na waajiri wao. Uamuzi wa mgomo lazima uchukuliwe na wanachama wenyewe kutoka ngazi ya tawi, wilaya, mkoa/kanda hadi taifa. Kwa hivyo inabidi kila mwanachama aelimishwe kwa nini wafanyakazi wanatakiwa kugoma, manufaa ya kugoma na hasara za kugoma. Kwa njia hii chama kitajihakikishia kwamba mgomo unaopangwa unafahamika na unaungwa Muajiri Muajiriwa Mvutano UTAWALA BORA KATIKA VYAMA VYA WAFANYAKAZI 53 mkono na wafanyakazi wote wanaohusika. Ni makosa kupandikiza mgomo kwa wanachama. Wanachama wenyewe ndiyo wanaopaswa kuwa chimbuko la mgomo na utekelezaji wake. • Tatu, wakati wa mgomo lazima wafanyakazi wanaohusika wapatiwe maelezo ya kutosha mara kwa mara juu ya hatua mbali mbali zinazochukuliwa na viongozi wao katika kufanikisha mgomo huo. Kwa sababu hiyo ni muhimu kuwa na uwezo wa kufi kia na kutumia vyombo vya mawasiliano kama vile redio, magazeti, televisheni, simu na vyombo vya usafi ri kama magari. Mawasiliano yawe katika lugha nyepesi na yenye kueleweka kwa wafanyakazi wote. • Wanachama katika ngazi za chama wapige kura ya siri kuunga mkono au kutounga mkono mgomo unaoandaliwa. • Mwisho wahusika waeleweshwe wajibu wao katika kufanikisha mgomo huo. Faida na Hasara za Migomo Mgomo katika kazi unaathari kwa pande tatu- mgomaji, mwajiri na hata taifa kwa ujumla. Faida za mgomo kwa mgomaji, ni pale anapotekelezewa madai yake na mwajiri kutokana na shindikizo la mgomo. Katika hali hii inabainika wazi wazi kuwa mgomo wake umekuwa na mafanikio. Lakini wakati mwingine mambo hayaendi kama yalivyotarajiwa na mgomaji. Mwajiri katili asiyejali mashauriano anaweza kumfukuza kazi kabisa mgomaji kwa visingizio mbali mbali vikiwemo vya kuhatarisha utulivu na usalama katika sehemu ya kazi. Aidha wakati mwingine mwajiri au serikali hutumia vyombo vya dola kuzima migomo. Hii ikitokea baadhi ya wafanyakazi huumizwa, hufungwa au hupoteza maisha. Hizi ni baadhi tu ya hasara za migomo kwa muajiriwa. Kwa muajiri, mgomo wa aina yoyote haumnufaishi zaidi ya kumtia hasara. Wakati wa mgomo kazi husita, mitambo inakuwa hatarini kuhujumiwa na wagomaji wenye hasira, na hatimaye uchumi wa kiwanda au sehemu ya kazi huanguka. Kwa taifa migomo husababisha kuathirika kwa uchumi na matokeo yake taifa hushindwa kuwahudumia wananchi wake kwa ukamilifu. Jinsi ya kuepuka Migomo Migomo husababishwa na waajiri kwa kukiuka mikataba ya hali bora za kazi kwa wafanyakazi wao. Wakati mwingine waajiri hukataa kuzungumza na wawakilishi wa wafanyakazi au hukataa matakwa yao bila UKOSEFU WA MAWASILIANO Hakuna Usawa Uhasama Migogoro MWONGOZO WA VYAMA VYA WAFANYAKAZI 54 kuwa na sababu za msingi. Hakuna sababu ya wafanyakazi kuitisha migomo iwapo kutakuwepo utaratibu wenye nguvu za kisheria wa kulinda au kuimarisha haki na maslahi yao. Panapotokea tofauti baina ya wafanyakazi na waajiri, kuweko chombo cha usuluhishi chenye nguvu na chenye kufanya kazi kitakachosuluhisha mzozo huo. Kubwa zaidi, ni vizuri chama cha wafanyakazi kikatambuliwa kuwa ni chombo chenye uwezo na kishiriki hasa katika mashauriano ya utatu. Vile vile, serikali na waajiri wanaweza kuepusha migogoro ya kazi pindi wakichukua hatua za makusudi za kuwashirikisha wafanyakazi katika masuala yanayowahusu kazini pao au hata katika masuala ya sera mbali mbali za uchumi na jamii. Vyama vya Wafanyakazi na Wafanyakazi Vijana Kwa miaka mingi vijana na makundi mengine maalumu katika jamii hasa katika nchi zinazoendelea yamekuwa na shauku ya kutaka usawa wa haki za binadamu. Mkazo umekuwa ukiwekwa katika shughuli ya ushajiishaji wa masuala ya haki na wajibu katika jamii zinazowazunguka baina ya vijana, wanawake, watoto, wazee, waathirika, walemavu, na makundi mengine maalumu. Katika ulimwengu wa kazi, makundi yote hayo ya jamii yana jukumu na wajibu wa kushiriki katika mapambano ya kudai, kulinda, na kutetea haki za wafanyakazi na ni muhimu kuweka mkazo maalumu katika muhtasari, mikutano, makongamano, mafunzo, na semina za kitaifa na kimataifa juu ya ushiriki wa vikundi hivyo. Kutokana na umuhimu wa suala Shirika la Kazi Duniani, hivi karibuni kumekuweko na jitihada za makusudi za jumuiya za kitaifa na kimataifa kuchukua hatua kadhaa kwa nia ya kupunguza ubaguzi na kushajiisha usawa na kuhimiza ushiriki wa makundi yote ya jamii. Juhudi maalumu zinafanywa zikiwemo kupunguza aina zote za ubaguzi wa makundi maalumu hasa watoto, wanawake, walemavu na vijana. Hadhi ya Wafanyakazi Vijana katika Ulimwengu wa Kazi Wafanyakazi vijana hukabiliana na mambo kadha katika sehemu za kazi yakiwemo: • Ubaguzi na kutengwa kwa vijana (kwa dhahiri au vinginevyo) katika ajira, kupandishwa vyeo, kupatiwa nafasi ya masomo zaidi, na kushirikishwa katika maamuzi. Mgawanyo wa nafasi za kazi na vyeo kutegemea kujulikana/usuhuba na vyombo vya uteuzi • Mara nyingi vijana hufanya kazi saa nyingi katika jamii hasa katika ajira za mashambani, maofisini, viwandani, kutunza wazee, kutoa misaada kwa jamii, na katika ujenzi wa taifa kwa ujumla. • Upungufu wa kazi za kuajiriwa unawafanya vijana kujiingiza katika ajira zisizo rasmi, ambazo huwapatia kipato kidogo. Ajira hizi zina ushindani mkubwa wa soko na ni zenye kuhatarisha maisha yao kwa vile mara nyingi huwa ni ajira zisizo na kinga kwa afya, usalama, na ustawi wa wafanyakazi. • Umuhimu wa Vyama vya Wafanyakazi Kushirikisha Vijana. • Vijana wako mstari wa mbele katika uimarishaji nguvukazi, kwa hivyo vyama vya wafanyakazi vibainishe wazi suala la kulinda na kutetea haki za wafanyakazi vijana. • Vyama vya wafanyakazi vina wajibu wa kuhakikisha kutokuwepo kwa ubaguzi katika upatikanaji wa ajira, kutoa vyeo, kulipa mishahara inayolingana na haki za msingi. • Vyama vya wafanyakazi viweke wazi majukumu na sera zao zinazopelekea vijana kushawishika kujiunga na vyama vya wafanyakazi. • Vyama vya wafanyakazi vioneshe kwa vitendo kwamba vinakwenda sambam- UTAWALA BORA KATIKA VYAMA VYA WAFANYAKAZI 55 ba na wakati kwa kusawazisha malengo na mipango yao katika majukumu ya kijamii na yaendane na mabadiliko na matakwa ya wafanyakazi vijana. • Vyombo mbali mbali vya vyama vya wafanyakazi vioneshe wazi nafasi ya vijana katika ushirikishwaji na uongozi wa vyama. • Wafanyakazi vijana ni hazina ya muda mrefu ya wanachama na hata uongozi wa chama. Matatizo ya Vijana Sehemu za Kazi Vijana hukumbana na matatizo kadhaa katika sehemu za kazi yakiwemo: • Hali ya sehemu za kazi kutojali vijana kwa kutokuwa na mikakati inayozingatia masuala ya wafanyakazi vijana. • Hali ya utoaji hafifu wa habari kuhusu masuala ya kazi na ushiriki wao katika masuala ya vyama vya wafanyakazi. • Uhafifu wa utoaji habari wa tafiti zinazofanywa zihusuzo vijana. • Kutokuwepo kwa kumbukumbu na taratibu nzuri za wafanyakazi vijana zihusuzo hali zao, matatizo na maendeleo yao. • Hali ya kubaguliwa kwa wafanyakazi vijana katika sehemu za kazi kwa kuonekana ni hatari kwa ustawi wa wafanyakazi waliotangulia. • Umuhimu wa Vijana Katika Vyama vya Wafanyakazi. Kwa sababu ya umri wao mdogo, vijana watashiriki katika shughuli za vyama vya wafanyakazi kwa muda mrefu zaidi, hivyo watapata nafasi ya: • Kuendeleza uhai wa vyama vya wafanyakazi. • Kutokana na mvuto wao kwa vijana wenziwao, watasaidia katika mchakato wa kampeni za kuongeza idadi ya wanachama vijana katika vyama vya wafanyakazi. • Watatumika kuingiza mitazamo na fikra mpya katika vyama. • Watapata fursa ya kutoa mchango wao katika kudai, kulinda, na kutetea haki zao na za wafanyakazi wengine. • Wataelewa kwa wepesi wajibu wao katika maendeleo ya wafanyakazi. • Watajipatia ujuzi wa uongozi kwa vile ni rahisi kwa wao kujifunza. Changamoto za Vijana katika Vyama vya Wafanyakazi Wafanyakazi vijana ambao hujiunga na vyama vya wafanyakazi hukumbana na changamoto kadhaa ambazo lazima zishughulikiwe mara moja iwapo vyama vinahitaji nguvukazi mpya. Changamoto hizo ni pamoja na: • Kubadili mitizamo: wafanyakazi vijana watakuwa ndio kwanza wanatoka vyuoni na mitazamo yao kuhusu masuala mbali mbali ya kifikra, kijamii, na mengineyo, tofauti na hali halisi watayoikuta. Ili kuepusha migongano ya mitazamo, vyama vya wafanyakazi lazima vifanye kazi ya ziada kubadili hali hii. • Nyenzo za Elimu: Vyama vijitayarishe kuandaa mipango maalumu ya elimu kwa ajili ya vijana kwa nia ya kugeuza mitazamo yao, kuwaelimisha kuhusu kutambua hali zao, ushirikiano na jamii, uwiano wao na makundi mengine ya jamii, haki zao, na wajibu wao kama wafanyakazi vijana, na masuala mengine ya aina hiyo. Wito kwa Vyama vya Wafanyakazi Kuhusu Vijana Uhai wa vyama vya wafanyakazi kwa kiasi kikubwa unategemea ushiriki wa wafanyakazi vijana kwa vile wao ni wengi na kutokana na umri wao mdogo, wanatarajiwa kuchukua muda mrefu katika harakati za MWONGOZO WA VYAMA VYA WAFANYAKAZI 56 vyama vya wafanyakazi na pia ushiriki wao kama wafanyakazi. Hivyo kuna haja kwa vyama vya wafanyakazi kuchukua hatua za maksudi na thabiti za kuwashirikisha wafanyakazi vijana. Vijana nao kwa upande wao wanahitaji kuchukua nafasi zao katika kuimarisha misingi ya utetezi wa haki na maslahi ya wafanyakazi. Hatua zifuatazo zinaweza kusaidia kufikia: • Vyama vya wafanyakazi vifuatilie kwa karibu na kwa makini matatizo ya wafanyakazi makazini na kusaidia kuyapatia ufumbuzi. • Vyama vya wafanyakazi viwafikie wafanyakazi vijana mara kwa mara kwa nia ya kuwaelimisha juu ya umuhimu wa umoja wa wafanyakazi. • Vyama vya wafanyakazi viwashajiishe wafanyakazi vijana kujiunga na vyama vya wafanyakazi, na kuchukua nafasi za juu za uongozi wa vyama kwa kuwaonesha kwa vitendo manufaa ya kuwa wanachama. • Katiba za vyama vya wafanyakazi zitoe nafasi kwa vijana na makundi mengine kushiriki kikamilifu katika shughuli za vyama na katika uongozi wa vyama. Utumikishaji wa Watoto Moja kati ya mambo muhimu anayojifunza binadamu mara tu azaliwapo, kwa ajili ya kuendelea kuishi, ni tendo la kufanya kazi. Kazi ni shughuli moja takatifu ambayo wazazi huwafunza na kuwazoesha kufanya kazi watoto wao tangu wanapokuwa wadogo. Hivyo ulimwenguni kote watoto hufanya kazi majumbani mwao na tendo hili husaidia familia kuiweka pamoja katika maisha. Lakini baadhi yetu kwa sababu mbali mbali ambazo hazikubaliki huwapa kazi kuzidi watoto uwezo wao kiafya na kiumri kiasi kwamba hatimaye huhatarisha afya ya mtoto anayehusika na hata mustakabali wake kijamii. Ukubwa wa Tatizo Inakadiriwa kwamba watoto wafanyao kazi ulimwenguni kote ni kiasi cha millioni 100 hadi 200 ambayo ni sawa na asilimia 4 hadi asilimia 8 ya watu wote wenye uwezo wa kufanya kazi wapatao 2.4 bilioni. Ajira ya watoto imezungushwa ukuta imara barani Afrika kuliko kokote duniani. Kwa mujibu wa takwimu za Shirika la Kazi Duniani, Bara la Afrika limetia fora kwa kunyonya nguvukazi ya watoto wadogo chini ya umri wa miaka kumi na nne ambao ni asilimia 17 ya wafanyakazi wote. Mtoto mmoja kati ya watoto watatu wa Kiafrika hufanya kazi. Watoto chini ya umri wa miaka 14 wameonekana katika viwanda vya nguo nchini Lesotho, wameonekana wakikata mkonge nchini Tanzania, wanafanya kazi za sulubu katika machimbo nchini Zimbabwe na Ivory Coast, na hata wameonekana wakifuma mazulia nchini Misri na Morocco. Ajira ya watoto pia ilitia fora nchini Afrika ya Kusini wakati wa utawala wa kibaguzi. Tatizo kubwa tunalo katika nchi zinazoendelea ni ukosefu wa takwimu sahihi zihusuzo mambo ya jamii na hata ya uchumi. Si ajabu kwa hivyo mipango yetu yote kushindwa kutekelezwa vyema kutokana na mipango hiyo kupangwa kutokana na takwimu zisizo sahihiika. Utafiti uliofanywa hivi karibuni nchini Zambia kuhusu ajira ya watoto unabaini kuwa asilimia 35 ya watoto wa Zambia wenye umri baina ya miaka 12 na 14 wanafanya kazi na kwamba si nadra kukuta watoto wakianza kufanya kazi wafikiapo umri wa miaka 7. Tarakimu hii inawiana na tarakimu nyingine zilizotolewa na watafiti mbali mbali. Kwa vyovyote vile kuweko na takwimu au kukosekana kwa takwimu hakuondoi ukweli kwamba tatizo la ajira ya watoto lipo ingawa hatuelewi kwa yakini kima cha tatizo lenyewe. Nchini Tanzania, mfano, taarifa dhaifu tulizonazo zinatueleza kuwepo kwa tatizo ambalo limesambaa hasa katika viwanda na katika mashamba makubwa ya chai, buni, tumbaku na katani, katika sekta isiyo rasmi na katika shughuli za majumbani. Hali mbaya ya ajira ya watoto inaonekana viwandani na UTAWALA BORA KATIKA VYAMA VYA WAFANYAKAZI 57 mashambani ambako watoto wadogo hukumbana na mashine zenye hatari, kemikali za hatari, na kazi ngumu inayofanywa kwa muda mrefu. Watoto pia huonekana wakifanya kazi zenye hatari katika machimbo, mashambani na katika majumba ya kuishi na ya starehe. Kwa mujibu wa utafiti uliogharimiwa na Shirika la Kazi Duniani uliofanywa katika mwaka 1990 katika miji ya Arusha, Dar-es- Salaam na Shinyanga, imebainika kuwa watoto wengi wanaofanya shughuli ndogo ndogo za uchumi katika sekta isiyo rasmi, umri wao ni kati ya miaka 5 na 14. La muhimu hapa ni kwamba iwe watoto wanafanya kazi za sulubu viwandani, mashambani au katika sekta isiyo rasmi, ukweli ni kwamba watoto hawa wanajusurisha maisha yao kwa mashine hatari, kemikali zenye sumu kali katika mazingira yao ya kazi, na pia wanalazimika kufanya kazi kwa muda mrefu bila ya mapumziko. Watoto wadogo wa Tanzania chini ya umri wa miaka 14 wameripotiwa kufanya kazi zenye kuwaletea madhara makubwa kiafya katika sehemu mbali mbali za mashambani na viwandani. Vile vile watoto hawa wamekuwa wakifanyishwa kazi majumbani kwa muda mrefu bila ya mapumziko na watoto wa kike wamekuwa wakikerwa kijinsia na waajiri wao wanaume katika majumba, na wengine wamefikia hatua ya kubakwa. Sababu za Utumikishaji wa Watoto Utumikishaji wa watoto ni tatizo karibu la ulimwengu mzima. Tatizo lenyewe lina mitazamo na sura mbali mbali katika hali halisi na pia katika aina za athari za ajira hiyo kwa watoto kiafya, kiusalama, na kimaendeleo. Mazingira na historia ya nchi inayohusika vinatoa mwanga wa kwa nini tatizo hili linaendelea katika nchi hiyo, lakini sababu kubwa ni kama zifuatazo: Umaskini uliokithiri katika nchi Historia inatueleza kuwa hali hii ilikuwa maarufu wakati wa Mapinduzi ya Viwanda huko Ulaya kwenye karne ya 19 ambapo kulikuwa na matatizo ya ukosefu wa nguvukazi ya kutosha ya kuendesha viwanda vilivyokuwa vinaibuka na kwa sababu ya umasikini, watoto wakipewa ajira kwenye viwanda hivyo. Zamani wazee wetu walipenda kuzaa watoto wengi ili watumie nguvukazi yao katika kujitajirisha. Leo, kwa sababu ya sera mbovu za nchi zetu, watu wanabakia masikini na kwa hivyo kulazimisha kuibuka kwa uchumi usiyo rasmi ambao huhitaji waajiriwa wengi wasio na ujuzi. Sera hizi mbovu za uchumi katika nchi zetu huwapa uwezo watu wachache binafsi kuhodhi uchumi wa nchi na kwa hivyo kuwatumia watu wengi kama waajiriwa. Tatizo la Jamii Katika familia zetu mara nyingi patokeapo matatizo ya familia anayepata shida wa kwanza ni mtoto. Wazazi wanapofarakana watoto mara nyingi hutelekezwa kwa mama wa kambo na mara nyingine hupelekwa kwa bibi zao ambao ni maskini kiasi kwamba hawamudu kupata mahitaji yao ya maisha, hivyo kuwasababisha kutafuta njia ya kupata mahitaji yao kwa kufanya kazi ingawa kwa ujira wa chini. Watoto hawa hulazimika kuishi maisha magumu ya kunyonywa kwa hali zote. Kiwango cha Elimu Pengine kiwango cha chini cha elimu ya dunia kwa watu wetu nacho kinachangia katika kuwa na mwamko wa chini kuhusu umuhimu wa mtoto na kutambuliwa na kutekelezwa kwa haki za mtoto katika jamii. Hii inatokana na kupotea kwa maadili katika jamii zetu. Sheria za Nchi Maeneo mengine yanayochangia katika kuenea na kuendelea kuweko kwa ajira ya watoto katika nchi zetu kunatokana na ukweli kwamba sheria za nchi hazisaidii kukataza utumikishaji wa watoto. Katika nchi nyingine sheria kali zinakuwepo zenye kukataza utumikishwaji wa watoto lakini tatizo linakuwepo kwenye utekelezaji wa sheria hizo. Kwa ujumla kunakuwa na ulegevu katika utekelezaji na usimamizi wa sheria hizo. MWONGOZO WA VYAMA VYA WAFANYAKAZI 58 Tatizo la Mila na Desturi za Jamii Kuna baadhi ya jamii kutokana na mila zao wanaume wanaweza kuoa wake zaidi ya mmoja na matokeo yake wanapata watoto wengi kiasi kwamba wanashindwa kuwatunza ipasavyo watoto hao. Matokeo ni kwamba watoto hao hujishughulikia wenyewe kwa mahitaji ya lazima kutokana na ajira wazipatazo wakiwa watoto wadogo. Wazazi wengine hutumia nguvukazi ya watoto wao kwa kujinufaisha wao wenyewe. Watu wengine hujisikia wenye furaha wanapopewa sifa kwamba wamezaa watoto wengi ingawa pengine wameshindwa kuwashughulikia vyema kwa mahitaji yao ya lazima na kwa malezi yao ya jumla. Athari za Utumikishaji kwa Watoto Utumikishaji wa watoto unaathari za muda mfupi na zile za muda mrefu. Mtoto mwenyewe kwa sababu ya umri wake mdogo akili yake bado haijakomaa na kwa hivyo hawezi kuelewa matokeo ya kufanya kazi katika umri mdogo, atafurahia kipato kidogo atakacholipwa. Wazazi ingawa wanaelewa athari za kumtaka mtoto wao afanye kazi mapema, hawawezi kuizuia hali hiyo kutokana na hali halisi ya umasikini wao, watafurahia msaada wa kimaisha unaoletwa na watoto wao. Kutokana na hali hiyo ya watoto kutumikishwa , watoto hukosa fursa ya elimu kabisa kwa kutopelekwa skuli. Wale waliobahatika kupelekwa skuli hawapati muda wa kutosha wa kushughulikia masomo yao kwa sababu ya kushughulishwa na majukumu yao. Kuna baadhi ya watoto ambao hukatisha masomo yao na hatimaye kukosa muda wa kujiendeleza kielimu. Baadhi ya watoto waliojikuta katika ajira wanakosa nafasi ya kupata malezi bora kifamilia kwa vile muda mrefu wanautumia katika sehemu zao za kazi. Hili ni tatizo ambalo baadaye litakuwa na athari mbaya sio kwa mtoto muhusika pekee bali hata kwa jamii nzima. Utumikishaji wa watoto una athari pia za baadaye. Kwa mfano, katika tatizo la watoto kukosa elimu, taifa linapata hasara kubwa kwa vile itabidi taifa Shirika la Kazi Duniani likuze kundi kubwa la wajinga na wababaishaji kimaisha, na kwa hivyo kukwama kwa jitihada za kuleta maendeleo katika nchi kwa sababu misingi ya kuleta maendeleo (sayansi na teknolojia) itakosekana. Taifa litabidi kuendelea kulea vijana wasio na uwezo wa kuleta maendeleo na pia kujiletea wenyewe maendeleo. Kuhusu suala la afya na usalama, kwa kuwa watoto wanafanya kazi hawakuwi kikawaida kutokana na kazi ngumu zinazozidi uwezo wao kiumri, na zinazofanywa katika mazingira magumu ya viwanda na mashambani, afya na usalama wa watoto hawa vimo katika hatari wakati wote, na pia kuwafanya watoto hao wawe masugu na kukomaa siku si zao na baadaye tatizo kwa jamii; kwani watoto hawa ndio wanaokuwa wavunjaji wakubwa wa sheria za nchi hali ambayo imesababishwa na mazingira magumu ya kazi wazifanyazo. Pia kwa sababu miili ya watoto hawa haijakomaa vilivyo, kutokana na mazingira haya magumu ya kazi, watoto hawa wanaishia kudumaa na wakati mwingine magonjwa yatokanayo na kazi na hata kuwa walemavu. Matokeo ya hali hii ni kama ifuatavyo:- • Kuwa na taifa lisilo na uwezo wa kutosha wa vijana wake kujitegemea na hivyo kujenga tabia ya utegemezi. Kutokana na hali hiyo ya watoto kutumikishwa , watoto hukosa fursa ya elimu kabisa kwa kutopelekwa skuli UTAWALA BORA KATIKA VYAMA VYA WAFANYAKAZI 59 • Kwa Vyama vya Wafanyakazi, kuwa na wafanyakazi wasio na elimu na walemavu ni sawa na kupunguza kasi ya harakati za wafanyakazi. Hapa naitoshe kusema kwamba utumikishwaji wa watoto una faida ya muda mfupi kwa watoto wenyewe na familia zao lakini pia ina athari mbaya za baadaye kwa watoto wenyewe, wazazi na hata jamii kwa ujumla. Hatua za Kuchukuliwa katika Kukinga Utumikishaji wa Watoto Si jambo jema kueleza bayana juu ya uovu wa kitu na hapa utumikishaji wa watoto, bila ya kusaidia katika kutafuta mbinu na mikakati ya kupiga vita uovu huo moja kwa moja kwa nia ya kulinda mataifa yetu na majanga ya jamii ya hapo baadaye kutokana na athari zitokanazo na utumikishaji wa watoto. Kwa mintarafu hiyo yafuatayo ni baadhi ya mapendekezo ambayo yana lengo la kupunguza ikiwa si kutokomeza kabisa utumikishaji wa watoto katika nchini zetu: Tuangalie sheria za nchi zenye kuhusiana na mambo, haya ya utumikishaji wa watoto kama zinakidhi haja ya kuzuwia hali hii au hapana. Tushauri mkazo uwekwe kwenye utekelezaji wake iwapo tunahisi sheria hizo zinakidhi haja, au tupendekeze mabadiliko ya sheria hizo iwapo tunaamini kuwa kama zilivyo hazitusaidii. ii) Tushauri serikali zetu juu ya sera za uchumi za nchi zetu zitakazoleta utajiri kwa watu wake, badala ya zile zinazowafukarisha siku hadi siku. iii) Wafanyakazi na wananchi chini ya vyama vyao wapinge kwa nguvu zao zote sera zozote za uchumi wa nchi au zile zinazoshindikizwa kutoka nje zitakazoendelea kuweka watu kwenye umasikini badala ya kuwakwamua. iv) Juhudi ziendelezwe za kuelimisha umma juu ya umuhimu wa kuwatunza na kuwaelimisha watoto wao, na pia kujua, kutetea na kutekeleza haki za mtoto katika jamii; hili linaweza kusaidia kuwazuwia wazazi kuwatumia watoto wao kuwa ni kama kitega uchumi cha familia. Tuendelee kushindikiza sheria (kama hapana) inayomtaka kila mtoto aliye na umri wa kwenda skuli apatiwe nafasi ya masomo (kuwa na elimu ya msingi ya lazima). vi) Vyombo vya serikali na visivyokuwa vya serikali vishirikiane katika kazi hii muhimu ya kutokomeza utumikishaji wa watoto katika nchini zetu. Hatua za Kitaifa na Kimataifa za Kushughulikia Utumikishaji wa Mtoto Katiba nyingi za nchi zinatoa ulinzi kwa haki za watoto, ikiwa ni pamoja na haki ya elimu, afya, na nyumba. Kuna vyombo vya kitaifa na kimataifa ambavyo navyo vinalinda haki za watoto kwa zile nchi zilizoridhia mikataba inayohusika Pamoja na vyombo hivyo vya kitaifa na kimataifa kulinda haki za mtoto, kuna mambo kadhaa yanayozuia maendeleo ya utekelezaji wa sheria hizo. Hasa sheria zinazotungwa huwa hazitoshelezi kushughulikia tatizo linalohusika na utekelezaji wake huwa legelege. Hivyo kuna haja ya kuchukuliwa hatua mahususi ikiwa ni pamoja na kuunda vyombo maalumu ili kushughulikia tatizo la utumikishaji wa watoto. Wajibu wa Vyama vya Wafanyakazi katika Kuzuia Utumikishaji wa Watoto Vyama vya wafanyakazi ni sehemu ya washirika wakuu wa maendeleo katika nchi. Vyama vina wajibu wa kutoa mchango wake katika maendeleo ya uchumi na ustawi wa jamii. Watoto ambao ndio wajenzi wa taifa la baadaye wanahitaji kuwekewa misingi ya maisha yao kuanzia kipindi cha mapema katika maisha yao. Watoto wanahitaji kujengwa kiafya na kielimu ili waweze MWONGOZO WA VYAMA VYA WAFANYAKAZI 60 kuchukua nafasi yao ya ujenzi wa taifa lao watakapokuwa wakubwa. Bila ya kujengwa kiafya na kielimu watoto hawa hawataweza kutimiza wajibu wao wa kiraia kwa ufanisi unaofaa. Watoto wanapotumikishwa hawapati nafasi ya kujipatia elimu ya darasani, na wanapopewa kazi za sulubu huwadumaza kimwili, kiakili, na kisaikolojia. Hivyo mtoto kama huyu anayekuwa katika mazingira kama haya hajakuwa na manufaa katika jamii. Vyama vya wafanyakazi kwa hiyo vitakuwa na wajibu mkubwa wa kuhakikisha kuwa watoto wanalelewa vizuri na wanapatiwa elimu bora ya kuwawezesha kutekeleza majukumu yao ya ujenzi wa taifa lao. Vyama vya wafanyakazi vina wajibu huo kwanza kwa sababu ni wadau wakubwa wa maendeleo ya nchi na pili vinaengaenga watoto kwa sababu vinatarajia kupata wanachama miongoni mwao hapo baadaye. Vyama vya wafanyakazi katika kusaidia kuzuwia utumikishaji wa watoto, vitawajibika kuchukua hatua zifuatazo: Kuandaa kampeni za mara kwa mara zenye lengo la kuzuia utumikishwaji wa watoto. ii) Kufanya utafiti kila baada ya muda wa kupima ukubwa wa tatizo la utumikishwaji wa watoto. iii) Kuelimisha viongozi wa wafanyakazi, wafanyakazi, na wananchi kwa ujumla kuhusu ubaya wa utumikishaji wa watoto popote watakapogundua, na kupendekeza hatua za kuchukuliwa. iv) Vyama vya wafanyakazi vipendekeze sheria ya kuzuia utumikishaji wa watoto, na viwe mstari wa mbele katika kuhakikisha kuwa sheria hiyo inatekelezwa. Mwisho Utumikishaji wa watoto kutokana na sababu zozote zinazoelezwa na jamii ni uovu katika mataifa yetu yaliohuru ambao unahitaji kuondolewa mara moja kwa ajili ya afya njema ya mataifa yetu. Lakini kupungua, au kuondoka kabisa kwa tatizo hili, kutategemea juhudi za makusudi na za pamoja za mtu mmoja mmoja, familia, vyombo vya serikali, vyombo visivyokuwa vya serikali, vyama vya wafanyakazi, waajiri na Kongamano UTAWALA BORA KATIKA VYAMA VYA WAFANYAKAZI 61 wale wote wanaokerwa na kitendo hiki kiovu cha kumnyonya na kumdhalilisha mtoto, malaika wa Mungu, ambaye katika hali yake hiyo ya utoto alikuwa na haki zake kadhaa atekelezewe na familia yake na jamii, mojawapo ikiwa ni hifadhi ya maisha yake. Ili tuweze kunusuru maisha ya watoto wetu , lazima sisi sote tuchukuwe hatua sasa hivi. Lakini lazima tukiri kuwa, kwa sababu utumikishwaji wa watoto umekithiri na kuota mizizi nchini mwetu, haiwezekani kuondoa tatizo kufumba na kufumbua. Tumeona kuwa sababu kubwa iliyotufikisha kwenye hali hili na mengine yanayohusiana nayo ni umasikini wa wananchi wetu. Juhudi lazima zifanyike za kukuza uchumi wa nchi na mapato ya wananchi. Pia juhudi zifanywe za kuelimisha umma juu ya umuhimu wa mtoto ambaye atafanya taifa la kesho. Hapana budi watu waelimishwe jinsi ya kutekeleza haki za mtoto ili baadaye tatizo la kutumikisha watoto kidogo kidogo lipate kutokomezwa. Jamii zetu lazima zijifunze kwamba kipindi cha utoto katika maisha ya binadamu ni kipindi cha kujifunza, kukuwa, na kujiendeleza. Ni jamii ndio inayokuwa na wajibu wa kuandaa mazingira ya kufikia lengo Shirika la Kazi Duniani lilotajwa hapo juu. MWONGOZO WA VYAMA VYA WAFANYAKAZI 62 AFYA NA USALAMA KATIKA SEHEMU YA KAZI Sura6 AFYA NA USALAMA KATIKA SEHEMU YA KAZI 63 AFYA NA USALAMA KATIKA SEHEMU YA KAZI Kuna haja gani kwa mfanyakazi kupata mshahara mnono na marupurupu mazuri lakini akaishia kulazwa spitali, au kupata madhara yanayomsababishia ulemavu wa maisha, au kifo muda mfupi tu kabla ya kustaafu kutokana na maradhi au maumivu yatokanayo na kazi katika sehemu za kazi? Utajiri utakuwa na haja gani bila ya kuwa na afya njema? Ni bahati mbaya sana kuona mamilioni ya wafanyakazi ulimwenguni kote wakipatwa na maafa ya aina kadhaa yakiwemo kutokulipwa vizuri, afya na usalama wao wakati wote kuwa hatarini kutokana na hatari mbaya katika sehemu za kazi. Taarifa zinazotokana na hatari katika sehemu za kazi, maumivu, na upotevu wa mali zinazohusiana na kazi zinaandikwa sana katika magazeti na kusikika katika vyombo vya habari. Takwimu za kazi za kimataifa kuhusu majanga, maumivu, na upotevu wa mali vitokanavyo na hatari katika sehemu za kazi zinatisha na siku zote zinazidi kuwa kubwa. Nani wa kulaumiwa? Tumlaumu mfanyakazi ambaye kwa makosa hulaumiwa kwa uzembe na uvivu wa kujifunza na kufuata maelekezo ya nini la kufanya kuepuka majanga katika sehemu za kazi? Tumlaumu mwajiri ambaye ana wajibu wa kuhakikisha kuwa sehemu ya kazi ziko salama, zenye afya na zisizokuwa na hatari? Tuilaumu serikali kama mwajiri na pia kama mamlaka yenye dhamana ya kuhakikisha kuwa wafanyakazi wanapata haki zao ikiwa ni pamoja na afya na usalama katika sehemu zao za kazi, na pia kutoa nafasi kwa washirika wa maendeleo wote kutekeleza majukumu yao? Tuilaumu serikali yenye dhamana ya kuziweka vizuri sheria na kanuni za afya na usalama kazini na kuhakikisha zinatekelezwa? Kama waathirika wakuu, wafanyakazi na vyama vya wafanyakazi vina wajibu gani katika kuhakikisha kuwa afya na usalama kazini vinatekelezwa na kudumishwa?. Ni vipi wafanyakazi na vyama vyao vinahusishwa kidemokrasia katika kupanga, kutekeleza, na kufuatilia/kutathmini sera za usalama na afya katika sehemu za kazi na programu zake? Wafanyakazi wana wajibu gani katika kutambua hatari, kukinga na kuzuwia ajali na mapambano dhidi ya HIV/AIDS, na dhidi ya unyanyapaa? Kama hayo ni sawa, ni vipi basi washiriki wote wa maendeleo wanaweza kuchukua nafasi zao katika kukuza na kuhakikisha viwango bora vya afya na usalama kazini katika ngazi zote? Kwa pamoja tulete mabadiliko kwa mambo yasiyokubalika ya hali ya afya na usalama kazini na mengineyo katika sehemu za kazi. Afya na Usalama Kazini Afya na Usalama kazini ni tawi la sayansi linalohusisha mipango ya muda mfupi na muda mrefu ya kulinda na kuendeleza afya ya mfanyakazi kimwili, kiakili, na kijamii wakati wote awapo katika ajira na hata nje ya ajira ikihusisha pia utunzaji wa mazingira hasa ya kazi. Kiwango cha Madhara ya Afya na Usalama Kazini Katika hali ya kawaida madhara yatokanayo na shughuli za kazi yamegawanyika katika mafungu mawili yafuatayo: • Katika sehemu za kazi na hasa viwandani hutokea ajali wakati wa shughuli za kazi. Ajali huathiri wafanyakazi kimwili na wakati mwingine kisaikolojia. • Magonjwa- Kutokana na matumizi ya vifaa mbali mbali hasa vya kemikali, wakati wa kufanya kazi, wafanyakazi MWONGOZO WA VYAMA VYA WAFANYAKAZI 64 hatimaye huambulia magonjwa yatokanayo na kazi wanazozifanya., Mamilioni ya wafanyakazi wanawake,wanaume, na watoto dunani kote hufanya kazi katika mazingira mabaya na yenye madhara kwa afya na usalama wao kama wafanyakazi. Taarifa za Shirika la Kazi Duniani kuhusu afya na usalama katika sehemu za kazi ni za kutisha, kusikitisha na kushtusha. • Zaidi ya wafanyakazi milioni 160 huugua kila mwaka kutokana na madhara yatokanayo na kazi. Hii ni sawa na wafanyakazi nusu milioni wanaougua kila siku. Wafanyakazi milioni 1.2 hufa kila mwaka kutokana na ajali sehemu za kazi na magonjwa yatokanayo na kazi. Hii ni sawa na wafanyakazi wawili wanaofariki kila dakika moja. • Mabilioni ya saa za kazi hupotea kila mwaka kutokana na ajali kazini na magonjwa yanayotokana/ yanayosababishwa na kazi. • Mali zinazogharimu mabilioni ya fedha hupotea au huharibika kila mwaka kutokana na ajali kazini na magonjwa yatokanayo na kazi. Takwimu hizi ni kiashiria kidogo cha tatizo kubwa linalozidi kukua siku hadi siku kutokana na maendeleo ya teknolojia na mabadiliko mengine. Waathirika Wakubwa Wafuatao ni waathirika wakubwa kutokana na taathira za hali ya afya na usalama katika sehemu za kazi. Wafanyakazi masikini na mafukara na hasa wanawake na watoto na wahamiaji: • Viwanda vidogo vidogo huchangia kwa zaidi ya asilimia 90 ya ajali katika sehemu za kazi ambazo mazingira yake ni yenye madhara na wafanyakazi waliomo kwenye viwanda hivyo mara nyingi hawapati kinga. • Uchafuzi wa mazingira, hasa katika maeneo ya viwanda. • Athari za kiafya kwa watu waishio karibu na maeneo ya viwanda. • Kutokana na utaalamu mpya, maendeleo ya teknolojia na juhudi zifanywazo na vyama vya wafanyakazi, madhara yatokanayo na kazi yamechambuliwa zaidi, katika nchi zilizoendelea kuliko katika nchi zinazoendelea ambako hakuna utamaduni wa kuweka kumbukumbu kwa usahihi na utaratibu na kwa usahihi unaofaa. Nyingi ya takwimu zilizoainishwa hapo juu ni za kutoka nchi zilizoendelea ambapo wana utamaduni wa kutoa taarifa na kuweka kumbukumbu kwa utaratibu unaokubalika. Hali ni mbaya zaidi kwa nchi zinazoendelea ambapo utoaji wa taarifa, uwekaji, na utunzaji wa kumbukumbu ni duni. Kwa mfano, makadirio ya Shirika la Kazi Duniani kuhusu viwango vya vifo vitokanavyo na madhara yatokanayo na kazi katika nchi zinazoendelea ni kati ya mara nne hadi sita ikilinganishwa na idadi ya vifo vinavyotokea katika nchi zilizoendelea. Umuhimu wa Afya na Usalama sehemu za kazi Ajali na magonjwa yatokanayo na kazi tuzifanyazo huchangia kwa kiasi kikubwa kiwango kikubwa kuteseka kwa wafanyakazi pamoja na familia zao. Vitu hivi pia husababisha upotevu wa mali na hata maisha ya watu. Kwa bahati mbaya magonjwa yatokanayo na kazi tunazofanya wakati mwingine huchukua muda mrefu kugunduliwa huku kidogo kidogo yakiathiri afya za wafanyakazi wanaohusika; matokeo yake utendaji wa wafanyakazi hao huwa hafifu na kushuka kwa ufanisi na tija katika sehemu ya kazi. Kufanya kazi katika mazingira yasiyozingatia afya na usalama wa wafanyakazi huchangia, kwa kiasi kikubwa kutokea ajali na magonjwa yatokanayo na kazi tuzifanyazo katika sehemu za kazi. Ajali na magonjwa hupunguza kipato cha mfanyakazi na cha AFYA NA USALAMA KATIKA SEHEMU YA KAZI 65 familia yake na kusababisha mtafaruku na fadhaa kwa familia nzima. Kwa upande wa sehemu ya kazi kama vile kiwandani, ajali na maradhi huathiri wingi na ubora wa bidhaa zinazozalishwa. Ni dhahiri kuwa athari ziletwazo na mazingira mabaya ya kazi kwa jamii yote ni kubwa. Athari hizo huchangia kwa kiwango kikubwa ongezeko la umasikini katika jamii na katika taifa kwa ujumla. Matatizo ya afya na usalama kazini katika nchi zinazoendelea huzidishwa na mambo yafuatayo: • Matumizi ya teknolojia dhaifu na zilizopitwa na wakati. • Kutoeleweka kwa wakati viwango vya tatizo na makali ya tatizo lenyewe. • Wafanyakazi kutokuwa na elimu ya afya na usalama kazini. • Waajiri kutokuwa na elimu ya masuala ya afya na usalama. • Udhaifu wa sheria na utekelezaji wa sheria zinazohusu afya na usalama katika sehemu za kazi. • Udhaifu wa mtandao wa habari na teknolojia. • Uhaba wa ajira- jambo hili hupelekea aliyeajiriwa kukubali kufanya kazi hata kama za hatari kwa afya yake. Gharama na athari za Ajali na Magonjwa yanayotokana na kazi Ajali na magonjwa yatokanayo na kazi yanagharama kubwa .Vile vile yana athari nyingi na kubwa za moja kwa moja na zisizokuwa za moja kwa moja kwa wote; waajiri kwa upande mmoja na wafanyakazi na familia zao kwa upande mwingine. Athari za moja kwa moja kwa wafanyakazi • Fadhaa, maumivu, na mateso yatokanayo na kuumia na/au kuugua. • Kudidimia kwa uchumi wa wafanyakazi wanaohusika. • Kutokea hali ya uwezekano wa kupoteza ajira. • Kulazimika kukabili gharama za tiba na dawa. Athari zisizo za moja kwa moja Athari zisizokuwa za moja kwa moja ni nyingi na wala si rahisi kuzipima kwa usahihi. Shirika la Kazi la Duniani linakisia kwamba athari hizo zisizokuwa za moja kwa moja zitokanazo na magonjwa yatokanayo na kazi ni mara nne zaidi ya zile athari za moja kwa moja. Moja ya athari za wazi wazi ni ile fadhaa inayopata familia ya mfanyakazi, athari ambayo haiwezi kufidiwa hata kwa fedha. Athari za moja kwa moja kwa Mwajiri • Kulipa mishahara bila ya kufanyiwa kazi. • Kulipia tiba na fidia kwa mujibu wa sheria. • Kukarabati na wakati mwingine kubadilisha mitambo na vifaa vilivyoharibika. • Kupungua na/au kusimama kwa uzalishaji. • Kushuka kwa ubora wa vifaa vinavyo zalishwa. • Kuathirika na kupungua ari ya kufanya kazi. Athari zisizokuwa za moja kwa moja kwa Mwajiri • Kutafuta mfanyakazi mbadala wa aliyejeruhiwa/anayeugua. • Mfanyakazi mpya, itabidi kupewa mafunzo na muda wa kuizoea kazi, na hivyo kuchukua muda kabla ya kuzalisha kwa kiwango bora na hasa kile cha mfanyakazi aliyekuweko. • Ajali itokeapo mara nyingi huathiri wafanyakazi kisaikolojia na hivyo kuathiri mahusiano mahali pa kazi. MWONGOZO WA VYAMA VYA WAFANYAKAZI 66 • Mazingira ya kazi yasiyo salama huathiri mahusiano kati ya kiwanda na jamii. Athari za moja kwa moja kwa jamii na taifa • Kudhoofika kwa ustawi wa jamii. • Kuwepo kwa gharama za tiba kwa walioathirika na ajali na maradhi yatokanayo na kazi. • Kutokana na ajali baadhi ya wafanyakazi wenye taaluma na uzowefu huathirika na hivyo kulazimisha waajiri kuingia gharama za ziada za kuwapatia elimu na ujuzi waajiriwa wapya wanaochukua nafasi ya walioathirika. • Sehemu ya kazi huingia gharama za matibabu na kuuguza kutokana na athari za ajali katika sehemu za kazi. Ni dhahiri kwamba gharama zinazohusiana na ajali na magonjwa ni kubwa kwa waajiri, wafanyakazi pamoja na familia zao – kupoteza maisha, kupata maumivu, kupata ulemavu wa maisha, na hata waajiri kutumia fedha nyingi kwa mambo mbali mbali kukabili matokeo ya ajali katika sehemu za kazi. Aina za Madhara Sehemu za Kazi Madhara yaliyopo na yanayolingana sehemu za kazi ni mengi. Mojawapo ya madhara inaweza ikawa ni chanzo cha madhara mengine anuwai. Aidha madhara kadhaa huwa na athari na/au dalili zinazofanana. Kila aina ya madhara huwa na viwango tofauti ya taathira, na viwango tofauti vya muda unavyopita kabla ya kujitokeza. Baadhi ya magonjwa yanayotokana na kazi huchukua muda mfupi tu kujitokeza, lakini mengine huchukua muda mrefu kati ya miaka kumi hadi thelathini kabla ya kujitokeza. Madhara yanayotokana na kazi yanaweza kugawanywa katika mafungu makuu sita: Madhara ya Kimazingira: Madhara haya mara kwa mara huhusishwa na maumbile na mazingira ya kazi yalivyo, kama vile: • Viwango vya joto kuwa ni vya juu au chini. • Kelele za mashine, hasa kiwandani. • Kiwango cha mwangaza au mavumbi. • Madhara ya umeme. • Miale mikali kama vile ya X- ray. • Mitikisiko. • Viwango vya hali ya unyevunyevu katika hewa. ii) Madhara ya Kiufundi Madhara ya aina hii huibuka kutokana na matatizo ya kimitambo, njia za kupitia kama vile ngazi, mahali pa kufanyia kazi,vitu kuanguka, na vitu kuwa katika mwendo wenye hatari. iii) Madhara ya kibayolojia Madhara haya kwa kawaida hutokana na viumbe hai kama: • Wanyama. • Mimea. • Vimelea. • Virusi. Kwa mfano daktari wa mifugo kuugua ugonjwa wa kimeta ambao kimsingi ni ugonjwa wa mifugo. Ni dhahiri kuwa daktari huyu wa mifugo atakuwa ameambukizwa kutokana na kazi anayoifanya ya kutibu mifugo. iv) Madhara ya Kimaumbile/Kimwili: Madhara haya hutokana na vitu vifuatavyo: • Mkao wakati wa kufanya kazi. • Uzito wa kazi. • Aina za vitendea kazi vinavyotumika kufanyia kazi. • Mpango na mfumo (mpangilio) wa kazi. Licha ya madhara haya kusababisha athari za kimaumbile, husababisha pia msongo wa mawazo na usumbufu mkubwa wa ki- AFYA NA USALAMA KATIKA SEHEMU YA KAZI 67 akili na kimwili. Kwa kawaida mfanyakazi atapata athari za kimaumbile akifanya kazi zinazohusiana na: • Kusimama wakati wa kufanya kazi kwa kipindi kirefu. • Kufanya kazi wakati amekaa mkao mbaya utakaothiri maumbile yake; kwa mfano kuinama, kujipinda, kujilazimisha kufi kia kitu cha mbali. • Kuinua, kubeba vibaya mizigo mizito. • Kufanya kazi katika urefu usiofaa unaolazimisha kujinyoosha, kujipinda. • Kufanya kazi yenye kurudiarudia. Madhara ya Kemikali Madhara haya huonekana pale mfanyakazi anapotumia kemikali katika shughuli zake za kazi. Kemikali hizo humuingia mwilini mfanyakazi kwa kupitia: • Kwenye ngozi. • Kinywani, kwa kumeza. • Puani, kwa kupumua. Kemikali huwa katika mifumo kama: • Mavumbi. • Vimiminika. • Gesi na mvuke, kama vile corbonmonoxide –(gesi ukaa). . Kemikali ziingiapo mwilini husababisha madhara ya papo kwa papo au ya muda mfupi wa kati ya siku moja au mbili , au muda mrefu. Madhara ya sumu huwa ya wastani au makali yenye kudumu kwa muda mfupi au mrefu. Madhara mengine huchukua muda mrefu sana kabla ya kujitokeza. Kwa mfano madhara yanayotokana na madini ya ‘asbestos’ huchukua muda mrefu wa kati ya miaka 20 hadi 40 kabla ya kujitokeza. Hali hii inalazimisha haja ya wafanyakazi kukaguliwa afya zao baada ya kila kipindi maalumu. Mfano hai wa madhara na magonjwa yanayotokana na kazi kuchukua muda mrefu Athari za kemikali MWONGOZO WA VYAMA VYA WAFANYAKAZI 68 kabla ya kujitokeza uliotokea katika Gazeti moja liitwalo Workers’ Health International News letter (WHIN) Nam 43 la 1995 liliarifu kuwa katika kijiji kimoja kiitwacho Andhra Pradesh nchini India, ilikuwepo kampuni moja iliyojihusisha na uchimbaji wa madini ya aina ya ‘quartz’ ambayo ikijulikana kwa jina la Andhra Pradesh Mineral Development Cooperation. Kampuni hii ilianza kazi mwaka 1965 ikiwa na jumla ya wafanyakazi 450. Katika mwaka 1974, miaka tisa baadaye, mfanyakazi mmoja aliugua ugonjwa ambao kwa wakati huo haukuweza kutambulikana. Mgonjwa huyo alifariki licha ya kufanyiwa uchunguzi na kupatiwa matibabu ya hali ya juu hospitalini. Muda mfupi tu baadaye, mfanyakazi mwingine aliugua ugonjwa wenye dalili na usugu wa kusikia dawa kama wa yule mfanyakazi aliyetangulia. Jambo hili liliushtua uongozi wa Kampuni ambapo ulichukua jukumu la kuwapeleka wafanyakazi wote hospitali kwa uchunguzi zaidi na wa kina wa afya zao. Hata hivyo, wafanyakazi wenyewe hawakupewa taarifa za uchunguzi huo. Badala yake wafanyakazi wote waliachishwa kazi, kwa visingizio tofauti ikiwemo kwamba kampuni ilikuwa inapata hasara kwa vile uzalishaji wa kiwanda ulikuwa dhaifu. Miaka 30 baadaye, yaani kwenye mwaka 1995, wafanyakazi 300 kati ya wafanyakazi 450 waliokuwa kampuni hiyo, tayari walikwisha fariki kwa kuugua ugonjwa wenye dalili na sifa kama wale wawili wa mwanzo. Katika kijiji hiki cha Andhra Pradesh, kuna kitongoji kilicho karibu sana na mahali penye mgodi huu, kinachoitwa Mundarella Thana; tafsiri yake ni ‘Kitongoji cha Wajane’. Wanaume wote wenye umri zaidi ya miaka 35 katika kitongoji hiki walikuwa wamefariki; na ndiyo sababu kikaitwa ‘Kitongoji cha Wajane’. Tukio hili ni la kushtusha na kusikitisha; lakini ndio hali halisi! Mkasa huu uliowakumba waliokuwa wafanyakazi wa Andhra Pradesh Mineral Development Cooperation na wakaazi wengine wa kitongoji cha Mundarella Thanda yawezekana kabisa unaendelea kuwakumba wengine pahali pengine duniani hasa katika ulimwengu wa tatu. Huduma za afya na Usalama Kazini Huduma za afya na usalama katika sehemu za kazi endapo zitatolewa ipasavyo na kwa wakati muwafaka, hupunguza viwango vya madhara. Hizi ni aina ya huduma zinazolenga kupunguza ukubwa na ukali wa madhara yanayohusika. Mojawapo ya huduma hizi ni ile ya utoaji wa huduma ya kwanza mahali pa kazi kwa mfanyakazi aliyepata ajali na kuumia katika sehemu ya kazi. Huduma ya Kwanza Huduma ya kwanza ni msaada unaotolewa kwa mfanyakazi aliyeumia kwa ajali kazini ili kumpunguzia mhusika maumivu na kuokoa maisha yake. Ajali hizo ni kama vile kuungua moto, kuanguka, kuangukiwa na kitu kizito, kuumizwa na mitambo, kushituliwa na umeme. Ili kutoa Huduma ya Kwanza kwa ukamilifu, waajiri hasa katika viwanda wanalazimika kuajiri watoaji huduma ya kwanza ambao watakuwepo mahali pa kazi wakati wote wa kazi. Aidha mwajiri yampasa kuhakikisha kuwa kila mfanyakazi wake amepatiwa elimu na mafunzo ya msingi ya utoaji wa huduma ya kwanza. Upatikanaji wa huduma ya kwanza una umuhimu wa aina ya pekee hasa panapotokea ajali ambayo inasababisha upotezaji wa damu mwilini, kuvunjika kwa mifupa, kuungua moto, kuumia jicho, kupata majeraha madogo madogo, kunaswa na umeme. Huduma ya Kwanza ni, msaada unaotolewa kwa mfanyakazi aliyeumia kwa ajali kazini; iwe ya kuungua kwa moto, kuanguka, kuangukiwa na kitu kizito, kuumizwa na mitambo, kushituliwa na umeme, n.k, kwa nia ya kumpunguzia muhusika maumivu na kuokoa maisha yake. Kisanduku cha huduma ya kwanza Kisanduku cha huduma ya kwanza kinatakiwa kiwe na vifaa na vyombo vyote vinavyohitajika katika utoaji wa huduma yenyewe. AFYA NA USALAMA KATIKA SEHEMU YA KAZI 69 Kisanduku cha huduma ya kwanza ni lazima kihusishwe na huduma za dharura. Sehemu za kazi hasa kwenye kiwanda, lazima pawe na kisanduku cha huduma ya kwanza chenye vifaa vyote muhimu kwa ajili ya kushughulikia matokeo ya dharura ya ajali. Kisanduku hicho lazima kiwekwe mahala ambapo ni rahisi kukifikia na katika maeneo ambayo yana uwezekano mkubwa kutokea kwa ajili na kuhitaji huduma ya kwanza. Mara kwa mara kikaguliwe kwa kuhakikisha ni kisafi na kina vifaa vyote muhimu vinavyohitajika kwa matokeo ya dharura ya ajali. Jinsi ya Kudhibiti Madhara katika sehemu za Kazi Hakika wafanyakazi wanawajibu mkubwa wa kudhibiti madhara katika sehemu za kazi kutokana na ukweli kwamba wao ndio wahusika wakuu. Kwa mfano katika sehemu za huduma, wafanyakazi ndio wa mwanzo kubaini madhara yaliyopo na hata yanayoweza kutokea. Katika kiwanda, wafanyakazi ndio waendeshaji mashine, hivyo wao ndio watu wa kwanza kuweza kubaini madhara katika mashine hizo kabla ya mwajiri. Lakini mwajiri ndiye muhusika mkuu ambaye ana wajibu wa kudhibiti madhara katika sehemu za kazi kwa vile yeye ndiye mmiliki wa sehemu ya kazi na mwenye uwezo kifedha wa kuyakinga, kuyapunguza, ama kuyaondoa kabisa. Zipo mbinu kuu tatu za kudhibiti madhara sehemu za kazi: Mbinu za Kiufundi. Mbinu za kiutawala. Mbinu ya Kutumia vifaa vya Kujikinga. Mbinu za Kiufundi Hii ni mbinu ya kudhibiti madhara kuanzia pale kwa mfano mitambo na mashine vinapokuwa katika hali ya kuundwa kiwandani. Mbinu hii huhakikisha kwamba mitambo imefanyiwa marekebisho tangu inapotengenezwa kiwandani. Mfumo wa mitambo na mashine hutengenezwa kwa namna ambayo madhara yanakingwa au yanaondolewa, au kemikali hatari na zenye sumu kali zinakuwa na mbadala ambazo zina unafuu. Kukinga ajali au madhara yanayotokea, kuanzia kwenye chanzo ni mbinu madhubuti kabisa ingawa kwa haraka haraka mbinu hii huonekana kuwa ni yenye gharama. Lakini kwa uchambuzi wa kina, mbinu hii ina faida kubwa kwani: • huwalinda watu wote – wafanyakazi, waajiri wenyewe, jamii, pamoja na kutoa ulinzi na uhifadhi wa mazingira. • hupunguza gharama – hazihitajiki mbinu za kiutawala wala za kutumia vifaa vya kujikinga. • hutoa huduma ya muda mrefu kabla hajahitaji marekebisho. Hakika hii ni mbinu madhubuti ambayo wataalamu wa masuala ya afya na usalama kazini huwashauri waajiri kuitumia, na wafanyakazi kwa upande wao huipigania. Mbinu za Kiutawala Hii ni mbinu inayotumiwa ili kupunguza mfululizo wa muda anaoutumia mfanyakazi katika eneo lenye madhara, ingawa mbinu hii haiondoi kabisa madhara yaliyopo, bali husaidia kupunguza muda wa kuathirika mfululizo. Ifuatayo ni mifano ya mbinu za kiutawala: • Kubadilisha mfumo mpango wa Kazi. Kwa mfano badala ya mfanyakazi mmoja kufanya kazi hiyo hiyo kwa saa nane mfululizo, wafanyakazi hupangwa kuifanya kwa saa nne nne. • Kuwapa wafanyakazi muda wa kutosha wa kupumzika. Mbinu ya Kutumia Vifaa vya Kinga Hii ni mbinu ya mfanyakazi kujilinda binafsi kwa kutumia vifaa vya kujikinga. Ufanisi wa mbinu hii, ni wa kiwango cha chini kabisa kwa sababu vifaa vya kinga: MWONGOZO WA VYAMA VYA WAFANYAKAZI 70 • Haviondoi madhara yenyewe. • Humkinga mtumiaji binafsi tena pale tu anapokuwa kavaa kama kinga kwa usahihi na ipasavyo. • Humkosesha mfanyakazi raha anapovaa kifaa cha kinga wakati anapotekeleza shughuli zake za kazi. • Vinaweza kuchangia kupunguza usahihi na uharaka wa utendaji wa kazi. • Vinaweza kuwa chanzo cha madhara mapya; kwa mfano kinga za masikio zinaweza kumzuia mvaaji kusikia mbiu ya tahadhari. • Vichuja-hewa vinaweza kumkwaza mvaaji kuvuta hewa vizuri. • Vizibia masikio, vinaweza kusababisha magonjwa ya uambukizo kwenye masikio. • Mipira ya kuvaa liyochakaa na kutoboka inaweza kuruhusu kemikali za sumu kupenya hadi kugusana na ngozi ya mwili na papo hapo kuzihifadhi kwa muda mrefu zaidi na hivyo kufyonzwa mwilini kwa wingi zaidi. Mara nyingi vifaa vya kujikinga havimkai sawa sawa mvaaji. Wakati mwingine uvaaji wa vifaa vya kujikinga huchangia katika kusababisha ajali. Endapo mwajiri ataweka kumbukumbu sawa sawa za gharama za kununulia vifaa vya kujikinga, itadhihirika wazi kuwa matumizi ya vifaa vya kujikinga ni ghali zaidi kwani vinahitajika kununuliwa vipya kuchukua nafasi ya vilivyochakaa kila baada ya muda fulani. Baadhi ya vifaa vya kujikinga ni kama vifuatavyo: • Kioo cha kukinga macho na uso. • Kinga za masikio. • Vichuja hewa. • Vichuja vumbi. • Mipira ya kuvaa mikononi. • Vazi maalumu la kukinga mwili. • Kofia ya chuma. Alama za Tahadhari Inashauriwa kuwa kila kwenye sehemu ya kazi ni vyema kukawekwa alama za tahadhari ili wafanyakazi wazielewe, kuzifuata, na kuzitekeleza. Madhara na matatizo yanayotokana na kutozingatiwa kwa tahadhari juu ya afya na usalama kazini ni mengi na yenye kutisha. • Vyombo vya Kusimamia Afya na Usalama katika sehemu za Kazi. • Kazi za aina zote zina kiwango fulani cha madhara. Miongoni mwa majukumu ya vyama vya wafanyakazi ni kuhakikisha wanachama na wafanyakazi kwa ujumla wanafanya kazi katika mazingira tulivu safi na salama. Hapo awali vyama vya wafanyakazi vilijikita katika kazi ya kuhakikisha kuwa wanapigania zaidi haki za kawaida za kazi kama vile mishahara bora, kushughulikia migogoro ya kikazi, na masuala mengine ya kuimarisha mahusiano mahali pa kazi. Masuala muhimu kama vile ya afya na usalama wa wafanyakazi kazini, hayakupewa kipaumbele. Madhara na matatizo yanayotokana na kutozingatiwa kwa tahadhari kwa afya na usalama kazini ni mengi na yenye kutisha. Kwa upande wake, vyama vya wafanyakazi vina wajibu wa kujenga msingi imara na mifumo thabiti ya kusimamia afya na usalama kazini kuanzia matawini hadi ngazi ya chama kitaifa, na hatimaye ngazi ya shirikisho. Kwa kuanzia ili chama kiweze kuhakikisha usalama wa wanachama wake na wafanyakazi kwa ujumla, ni lazima kianzishe chombo ambacho kitaundwa na wanachama wenyewe. Chombo hiki kitakuwa na wajibu wa kusimamia usalama wa wafanyakazi katika sehemu ya kazi. Chombo hiki kinaweza kuitwa ‘Kamati ya Afya na Usalama’. • Muundo wa Kamati ya Afya na Usalama mahali pa Kazi Hakuna utaratibu maalumu wa kuunda Kamati ya Afya na Usalama katika sehemu AFYA NA USALAMA KATIKA SEHEMU YA KAZI 71 za kazi. La muhimu ni kuwa, kamati inatakiwa iundwe na wawakilishi wa wafanyakazi na waajiri. Mahala pa kazi penye tawi la chama cha wafanyakazi inashauriwa kuwa viongozi wa tawi wahusishwe katika kamati. Kamati yaweza kuwaalika wataalamu wa masuala ya afya na usalama kwa ajili ya kuelimisha na kutoa ushauri wenye lengo la kufanikisha shughuli za kamati. • Majukumu ya Kamati za Afya na Usalama Kazini Kila mahali pa kazi ni vizuri pakawekwa chombo cha kusimamia afya na usalama wa wafanyakazi. Majukumu na matakwa ya mahali fulani pa kazi yanaweza kutafautiana na ya mahali pengine. Lakini tukiachilia mbali mahitaji/matakwa maalumu ya mahali fulani pa kazi, majukumu makuu ya kamati yatakuwa yafuatayo: • Kutengeneza, kuratibu na kusimamia mpango wa mahali pa kazi wa masuala ya afya na usalama kazini, na kujumuisha katika mipango mingine ya mwajiri. • Kushiriki katika ukaguzi wa uzingatiaji wa masuala ya afya na usalama mahala pa kazi. • Kutathmini taarifa za ukaguzi na uchunguzi wa ajali sehemu za kazi. • Kuratibu na kusimamia uendeshaji wa mafunzo ya afya na usalama kazini. • Kutathmini athari za shughuli zote zifanywazo mahali pa kazi ikiwa ni pamoja na kuainisha kipaumbele, utatuzi, mpango wa kazi na ufuatiliaji. • Kujadili jinsi ya kufanya marekebisho kwa lengo la kuimarisha utendaji wa kazi katika mazingira yenye hatari. • Kutumika kama daraja la mawasiliano kwa mambo yanayohusu afya na usalama kazini kati ya wafanyakazi na mwajiri. • Kumzindua mwajiri ili ahakikishe kuwa mazingira ya kazi yanazingatia matakwa ya afya na usalama mahala pa kazi. • Katika kiwanda, kuushindikiza utawala kuiwekea kinga mitambo ili kudhibiti madhara. • Kuhakikisha kuwa viwango na maelezo ya matumizi salama ya kemikali kutoka kwa watengenezaji na wasambazaji yanatafsiriwa na kuandikwa katika lugha rahisi na inayoeleweka kwa wafanyakazi wote wa kawaida. • Kusimamia utekelezaji wa makubaliano yaliyofikiwa baina ya wafanyakazi na mwajiri kuhusu masuala ya afya na usalama kazini. • Kusimamisha na kuzuia ufanyaji kazi yenye hatari na yenye kusababisha madhara. • Kujadiliana na utawala kuhusu mikataba ya hiari ya afya na usalama kazini. • Majukumu ya Mwakilishi wa Afya na Usalama Kazini. Mwakilishi wa Afya na Usalama Kazini licha ya kuwa ni mfanyakazi aliyechaguliwa na wenzake kuwawakilisha, pia ni mwanaharakati kama mwanachama wa chama cha wafanyakazi. Miongoni mwa majukumu yake ni: o Kuwashawishi wafanyakazi wenzake kutumia vifaa vya kinga pale inapobidi, na kufanya kazi kwa usalama. o Kutoa taarifa na kushiriki katika uchunguzi wa madhara na ajali mahali pa kazi. o Kujiimarisha kwa kuwa na habari sahihi na za kutosha kuhusu kazi na maeneo yenye kutishia afya za wafanyakazi. VVU/UKIMWI NA WAFANYAKAZI Karibu zaidi ya miaka 30 sasa tangu ulipokugundulika ugonjwa wa Ukimwi duniani. Bara la Afrika hasa kusini mwa Jangwa la Sahara ndio sehemu iliyoathirika zaidi na janga la Ukimwi kuliko sehemu nyingine ulimwenguni. Kiasi cha watu milioni 45 duniani wameambukizwa virusi vya ukimwi. MWONGOZO WA VYAMA VYA WAFANYAKAZI 72 Kati ya hao inakadiriwa kuwa milioni 28 ni wafanyakazi. Na inakadiriwa kuwa kiasi cha watu 15,000 huambukizwa kila siku. Pamoja na ukweli kwamba ugonjwa wa ukimwi ni janga la ulimwengu mzima, wafanyakazi wameathirika zaidi na hivyo kutaka kutambuliwa kwa VVU/UKUMWI kama tatizo la sehemu ya kazi. Athari za jumla za Ukimwi Ukimwi unaathiri mpango mzima wa maisha, ustawi wa jamii, na uchumi wa familia na taifa. Pia huathiri kila kitu kuanzia nyumbani katika familia, katika jamii, kazini, na taifa kwa jumla. • Uzalishaji hupungua kutokana na wafanyakazi kutafuta matibabu mara kwa mara , kupata mapumziko, kufanya kazi kwa kiwango cha chini cha ufanisi, na hata kushindwa kufanya kazi kabisa. • Faida ya taasisi na uwekezaji pia hupungua kutokana na uzalishaji kuporomoka. • Matumizi ya taasisi huongezeka kutokana na kuhudumia wafanyakazi waathirika na pia kuongeza ajira ili kuziba mapengo yaliyoachwa na waathirika. • Nguvu kazi ya kiwanda, taasisi, na sekta ya kazi hupungua na wakati mwingine husambaratika. • Mfanyakazi muathirika hupoteza pato na haki zake. • Unyanyapaa na ubaguzi kwa waathirika hujitokeza. • Kukosa wafanyakazi wataalamu waliobobea ambao huathirika. Hatua za Kitaifa na Kimataifa za kupambana na Ukimwi sehemu za kazi Katika kulipa umuhimu mkubwa tatizo la ukimwi sehemu ya kazi Shirika la Kazi Duniani, mwaka 2001 lilitoa maelekezo ya kukabiliana na tatizo, malengo yakiwa: • Kuzuia ueneaji wa virusi na ukimwi. • Kupambana na unyanyapaa na ubaguzi. • Kutoa huduma za kupunguza makali ya waathirika kwa wenye virusi na wagonjwa wa ukimwi. • Kutoa huduma kwa waathirika. Ili kufikia na kutekeleza malengo haya, ni vyema kwa taasisi kuweka suala la ukimwi katika sera yake kwa uwazi kabisa. Sera hiyo ni vizuri ikazingatia mambo ya msingi hasa suala la haki na usawa wa kijinsia sehemu ya kazi, kuzuia ubaguzi na vikwazo kutokana na suala hili zito kwa waathirika. Pia inapendekezwa kuwa taasisi itayarishe na kutekeleza mpango wa kupambana na ukimwi kazini. Sera na mpango wa kupambana na Ukimwi sehemu za kazi ni muhimu sana na vitu hivyo vizingatie: o Kusisitiza ukweli kwamba ukimwi ni suala muhimu la kushughulikiwa kazini na linahitaji kupewa kipaumbele. o Kusisitiza kuwa ubaguzi ni mwiko katika uajiri, fursa ya mafunzo na kupandishwa vyeo. o Kuzingatia usawa wa jinsia. o Kusisitiza uwazi katika mazungumzo ya utekelezaji wa sera ya ukimwi. o Kupima virusi si suala la lazima katika uajiri na katika hatua za kuomba kazi. o Kusisitiza kutunza siri kuhusu masuala ya waathirika wa ukimwi. Mpango wa Masuala ya Ukimwi Kazini Kila taasisi inashauriwa iwe na mpango wa kupambana na ukimwi sehemu ya kazi. Mpango huo lazima ukubaliwe na utawala/ uongozi na wafanyakazi wenyewe. Kufikia muwafaka, inapendekezwa kuchukuliwa hatua za pamoja zifuatazo baina ya utawala/uongozi na wafanyakazi: AFYA NA USALAMA KATIKA SEHEMU YA KAZI 73 • Paundwe kamati ya ukimwi sehemu za kazi yenye wajumbe kutoka upande wa utawala/uongozi na wafanyakazi. • Kupitia na kusaidia kutekeleza sera ya ukimwi kwa manufaa ya taasisi na wafanyakazi. • Kutathmini hali ya ukimwi sehemu ya kazi. • Kutayarisha mpango wa mapambano dhidi ya ukimwi sehemu ya kazi. • Kutayarisha mpango wa elimu ya VVU/ UKIMWI na kuitekeleza sehemu ya kazi. Suala la Kinga Hili ni eneo muhimu sana tukizingatia ukweli kwamba hadi sasa ukimwi hauna tiba wala chanjo. Ni vyema wafanyakazi wakajihadhari na kuchukua hatua za kujikinga kwa maambukizo kwa kila hali. Wafanyakazi wanashauriwa waepukane na mazingira ya hatari ya aina zote yanayopelekea kupata VVU/UKIMWI. Shirika la Kazi Duniani linasisitiza mahala pa kazi kuwepo na utaratibu wa kutoa: • Taarifa na ufahamu wa kutosha kwa wafanyakazi kuhusu suala la ukimwi kwa kutumia njia mbali mbali. • Mafunzo kuhusu ukimwi kwa wafanyakazi wote. • Kufanya kampeni ya kutosha na endelevu dhidi ya ukimwi kazini na kutoa ushauri nasaha pale inapohitajika. Matibabu na Huduma • Kuwepo utaratibu wa wagonjwa/ waathirika kupatiwa dawa za kudumaza VVU kwa ajili ya kupunguza makali ya ukimwi. • Waathirika pamoja na familia zao wapatiwe msaada wa fedha kukidhi haja muhimu na za huduma za dharura. • Waathirika kutayarishiwa mpango wa kupunguziwa saa za kazi, au kubadilishwa kazi kwa mujibu wa hali zao. • Mpango wa tiba uhusishwe na hadhari muhimu za utunzaji afya pamoja na mpango wa chakula bora. Ukimwi ni maradhi ambayo hayana tiba wala dawa. Hivyo ni wajibu wetu kuelimishana na kukumbushana juu ya mapambano dhidi ya ukimwi katika jamii kwa ujumla, na kwamba kila mfanyakazi aoneshe kujali kwake maisha yake na ya wenzake kwa kufuata maadili mema na kupiga vita vitendo vyote yenye kupalilia kuenea kwa virusi vya ukimwi katika sehemu za kazi na jamii yetu kwa ujumla. Hatua madhubuti za kuainisha na kuendeleza sera na mpango wa kinga dhidi ya Ukimwi kazini zinapaswa kuimarishwa zaidi ili kupunguza taathira ya ukimwi kwa wafanyakazi wetu na sehemu za kazi. MWONGOZO WA VYAMA VYA WAFANYAKAZI 74 UMOJA WA VYAMA VYA WAFANYAKAZI AFRIKA (OATUU) Sura Muunganiko 7 UMOJA WA VYAMA VYA WAFANYAKAZI AFRIKA (OATUU) 75 UMOJA WA VYAMA VYA WAFANYAKAZI AFRIKA (OATUU) Chimbuko Vyama huru vya wafanyakazi Afrika vinaungana kupitia Umoja wa vyama vya wafanyakazi barani Afrika. Umoja huu huitwa “ The Organization of African Trade Union Unity (OATUU)” Hivi sasa OATUU ina vyama shiriki sabini na tatu kutoka nchi huru za Afrika hamsini na mbili. OATUU ina wanachama wapatao millioni thelathini. Umoja huu uliundwa kutokana na Azimio la Mkutano Mkuu wa vyama huru vya wafanyakazi vya nchi za Afrika. Mkutano huo ulisimamiwa na Umoja wa Nchi Huru za Afrika. Mkutano huo ulifanyika mjini Addis Ababa, Ethiopia, mwezi April, 1973. Kuundwa kwa OATUU kuliashiria mwisho wa tofauti za vikundi mbali mbali vya vyama vya wafanyakazi barani Afrika ambavyo vilikuwepo wakati huo. Kabla ya mkutano mkuu uliozaa OATUU, mkutano wa matayarisho uliandaliwa na kufanyika Novemba, 1972 katika Makao Makuu ya OAU, Addis Ababa. Mkutano huo wa matayarisho ulijumuisha vyama vya wafanyakazi vyenye mitazamo tofauti. Ijapokuwa vyama vingi kati ya hivyo viliunga mkono wazo la kuunda OATUU, kuna baadhi ambavyo vilipinga wazo Shirika la Kazi Duniani. Tatizo hili lilimalizika mwezi Machi, 1975 wakati wa Mkutano Mkuu wa kwanza wa OATUU uliofanyika Accra, Ghana. Katika mkutano huo vyama vyote vya kitaifa vya wafanyakazi barani Afrika hatimaye vilikubali kwa kauli moja kuwa wanachama wa OATUU. Tangu kuundwa kwake OATUU imekuwa ikifanya mikutano yenye lengo la kuimarisha umoja wa vyama vya wafanyakazi wa Afrika. Mkutano wake mkuu wa pili ulifanyika Tripoli, Libya, April, Mkutano Mkuu wa Tatu wa OATUU ulifanyika Mogadishu, Somalia, mwezi wa Oktoba, 1980. Mkutano Mkuu wa Nne wa kawaida ulifanyika Januari, 1985, mjini Lagos, Nigeria. Katika mkutano huu kulitokea mfarakano ambao ulidhoofisha shughuli za OATUU kutoka Januari,1985 hadi Oktoba, Kiini cha mfarakano huo kilikuwa ni baadhi ya wanachama kutokuwa na imani na Sekretariati iliyokuwepo wakati huo. Ili kutatua mgogoro huu Mkutano Mkuu wa dharura uliitishwa mjini Accra, Ghana, Februari,1986, lakini mkutano huu ulishindwa kutoa ufumbuzi na badala yake OATUU iligawanyika katika vikundi viwili vilivyopingana. OATUU ina uhusiano na ushirikiano na vyama kadhaa vya wafanyakazi ulimwenguni kote. Mahusiano haya yapo katika misingi ya udugu na mshikamano wa tabaka la wafanyakazi ulimwenguni. Umoja huu pia unatambuliwa na OAU, sasa AU na una uwezo wa kushauriana na vyombo vyake. AidUmoja huu huitwa The Organization of African Trade Union Unity (OATUU)” Hivi sasa OATUU ina vyama shiriki sabini na tatu kutoka nchi huru za Afrika hamsini na mbili. OATUU ina wanachama wapatao milioni thelathini MWONGOZO WA VYAMA VYA WAFANYAKAZI 76 ha OATUU ina uwezo wa mashauriano na vyombo vya Umoja wa Mataifa vya Uchumi, Shirika la Kazi Duniani, UNESCO, FAO na vinginevyo. Madhumuni ya OATUU Yafuatayo ni madhumuni muhimu ya OATUU: o Kujenga umoja miongoni mwa vyama vya wafanyakazi katika Bara la Afrika. o Kuunganisha na kuongoza shughuli za vyama vya wafanyakazi vya mataifa ya Afrika. o Kulinda uhuru wa vyama vya wafanyakazi dhidi ya matakwa potofu ya serikali na vyama tawala vya siasa. o Kulinda matakwa ya tabaka la wafanyakazi wa Afrika na kushawishi serikali za bara la Afrika kuhakikisha kuwa nafasi za kazi kwa wananchi wake zinalindwa na wanapatiwa mgawanyo ulio sawa wa pato la taifa. o Kuhakikisha kuwa kuna sheria za kazi zinazomsaidia mfanyakazi hasa zile za kuvipa vyama vya wafanyakazi haki ya kuwa na mazungumzo ya pamoja na waajiri kuhusu haki na maslahi ya wafanyakazi. o Wakati wa harakati za kupigania uhuru, OATUU, ilishirikiana na vyama vya wafanyakazi katika makoloni na Afrika ya Kusini kuweka shindikizo ili nchi hizo zijikomboe haraka iwezekanavyo. Hivyo OATUU unapiga vita unyonyaji, ukoloni na hali zote za ukandamizaji barani Afrika na ulimwenguni kote. o Kuendeleza urafiki, udugu na mshikamano miongoni mwa wafanyakazi popote walipo. o Kupigania uhuru wa uchumi na ushirikiano wa kiuchumi miongoni mwa mataifa ya Kiafrika. o Kulinda amani ulimwenguni kote. Ili amani ya kweli na ya kudumu ipatikane barani Afrika, OATUU huhimiza utawala wa sheria, haki na demokrasia. Aidha OATUU hutilia mkazo suala la ushirikishwaji wa wafanyakazi. o Kutetea haki za msingi za binadamu za kuishi, kufanya kazi na kupata malipo ya haki. o Kuunga mkono jitihada za serikali za kupambana na ajira ya watoto. o Kushauri juu ya masuala ya uchumi wa bara la Afrika na kupinga sera zozote za uchumi zinazomkandamiza au zisizomnufaisha mfanyakazi. Mifano ya sera hizo ni zile za kurekebisha uchumi za mataifa ya Afrika zinazosimamiwa na Benki ya Dunia na Shirika la Fedha Duniani. Sera hizo tayari zimeshathibitishwa kuwa haziwasaidii bali huwakandamiza wafanyakazi. o Kushirikiana na vyama vya wafanyakazi vya mataifa ya Afrika katika kutatua tatizo la mazingira yanayohatarisha afya na usalama wa wafanyakazi barani Afrika. o Kuhimiza ukombozi wa mwanamke na usawa wa jinsia mahali pa kazi. o Kusaidia kuwapa uwezo kielimu, viongozi wa wafanyakazi na vyama vyake shiriki ili vitoe huduma bora zaidi kwa vyama na wanachama wao. Vyombo vya OATUU Kwa mujibu wa Katiba OATUU ina vyombo vifuatavyo: ( Mkutano Mkuu Hiki ndicho chombo cha juu cha uamuzi cha OATUU. Chombo hiki kinaundwa na wajumbe wanne kutoka kila chama cha wafanyakazi cha kitaifa kilichojishirikisha na OATUU. Mkutano Mkuu hukutana mara moja kila baada ya miaka minne kujadili, kutoa maamuzi na kupitisha mipango ya utekelezaji wa kazi za OATUU. Mkutano Mkuu pia huchagua wajumbe wa kuunda Kamati ya Utendaji wa OATUU. Mkutano UMOJA WA VYAMA VYA WAFANYAKAZI AFRIKA (OATUU) 77 Mkuu unaweza kukutana katika mkutano wa dharura iwapo utaombwa na vyama shiriki, visivyopungua idadi ya theluthi mbili. ( Baraza Kuu Baraza Kuu linaundwa na mwakilishi mmoja mmoja kutoka vyama shiriki. Baraza hili hukutana mara moja kwa mwaka katika mkutano wa kawaida. Hukutana pia wakati wowote baada ya maombi ya theluthi mbili ya vyama shiriki vya OATUU. Jukumu kubwa la Baraza Kuu ni kutekeleza maazimio ya Mkutano Mkuu na kupitisha makadirio ya mapato na matumizi ya mwaka. ( Kamati ya Utendaji Kamati hii inaundwa na wajumbe kumi na tatu (13). Wawili kati yao huwa ni wanawake wanaochaguliwa na Mkutano Mkuu kutokana na wanachama wanaolipa michango. Wajumbe wenyewe ni kama wafuatavyo: • Rais (1). • Makamu wa Rais. Watakaochaguliwa kutoka Zoni tano za OATUU (5). • Katibu Mkuu (1). • Wasaidizi wa Katibu Mkuu (2). • Mtunza Hazina Mkuu (1). Kamati ya Utendaji hufanya shughuli zake kwa kipindi cha miaka minne. Wajumbe wa Kamati wanaweza kuchaguliwa tena baada ya kipindi chao cha kwanza kumalizika. Kamati ya Utendaji ndio chombo cha utendaji wa shughuli za OATUU za kila siku. Shughuli mahususi za Kamati ya Utendaji ni: • Kutekeleza maamuzi ya Baraza Kuu. Kamati ya Utendaji MWONGOZO WA VYAMA VYA WAFANYAKAZI 78 • Kusimamia shughuli za sekretariati za kutayarisha na kuwasilisha taarifa ya shughuli za kazi za OATUU mbele ya Baraza Kuu. ( Sekretariati ya OATUU Makao Makuu ya OATUU yako mjini Accra, Ghana, chini ya uongozi wa Katibu Mkuu wa Umoja huo. Katibu Mkuu ana wasaidizi wakuu wawili na mtunza hazina mkuu mmoja. Maafisa hawa huchaguliwa na Mkutano Mkuu na hufanya shughuli zao kwa kipindi cha miaka minne. Wanaweza wakachaguliwa tena baada ya kumalizika kwa kipidi hicho. Watendaji wengine katika Sektretariati wanaajiriwa na Katibu Mkuu baada ya maelekezo ya Kamati ya Utendaji. Sektretariati ina vyombo kumi na moja (11) vinavyoshughulikia maeneo maalumu ya kazi. Kwa sasa Sekretariati inasaidiwa na vyama vinne vya wafanyakazi vya kanda katika majukumu ya kuratibu shughuli za vyama vya wafanyakazi, kuelezea sera na malengo ya OATUU, kuhakikisha kuwa wafanyakazi wanashirikishwa katika maendeleo ya sehemu zao. Vyama hivyo vya wafanyakazi vya Kanda ni kama vifuatavyo: • Umoja wa vyama vya wafanyakazi vya Afrika ya Magharibi (OTUWA). Makao yake Cotonou, Benin. • Umoja wa vyama vya wafanyakazi vya Afrika ya Kati (OTUCA) Makao Makuu yake yako Kinshasa, Zaire. • Umoja wa vyama vya wafanyakazi vya Kusini mwa Afrika (SATUCC) Makao yake Makuu ya Lilongwe Malawi na. • Umoja wa vyama vya wafanyakazi katika sehemu ya Uarabuni Magharibi (OTUAM) Makao yake Makuu yako Tunis, Tunisia. Mafanikio OATUU OATUU hushughulikia karibu vyama vyote vya wafanyakazi barani Afrika. Ijapokuwa tangu kuundwa kwake umoja huu umefanya kazi kwa mafanikio makubwa lakini pamekuwapo na matatizo pia. Miongoni mwa mafanikio ambayo hayawezi kusahaulika ni: • Kitendo cha kuunganisha vyama vyote vya kitaifa vya wafanyakazi barani Afrika. • Kuanzishwa kwa Baraza Kuu ambapo viongozi wa vyama shiriki hukutana kuongelea matatizo na mafanikio ya vyama vya wafanyakazi barani Afrika. Baraza hili huandaa pia mikakati ya kutatua matatizo ya wafanyakazi. Aidha washiriki hupata fursa ya kubadilisha uzoefu na mawazo jinsi ya kuendesha vyama vya wafanyakazi. • Kuwa mstari wa mbele katika harakati za kupinga unyonyaji, unyanyaswaji wa mfanyakazi, na dhuluma nyinginezo za kijamii na za kiuchumi. Kwa mfano OATUU ilikuwa mstari wa mbele katika vita dhidi ya sera za kibaguzi za Afrika ya Kusini hadi kufikia utawala wa walio wengi. • Kutoa shindikizo kwa serikali za mataifa mbali mbali ili ziweke mipango na sera zinazowanufaisha wafanyakazi. Changamoto za OATUU Pamoja na mafanikio ya OATUU, umoja huu unakabiliwa na changamoto za msingi zifuatazo: • Upungufu wa fedha za kuendeshea kazi unaoukabili umoja huu kwa kipindi kirefu sasa. Kwa kawaida OATUU hupata fedha za kuendeshea shughuli zake kutokana na michango ya wanachama wake au kutoka kwa wafadhili. Kwa kipindi kirefu, michango haiwasilishwi kwa wakati na vyanzo vingine vya mapato navyo vimekauka. Hivyo OATUU inaishi kama kuku anayekula leo na kesho yake hajui iwapo atapata riziki. Wakati mwingine hukosa hata uwezo wa kuitisha vikao vya kikatiba. • Kuna dalili zinazoashiria mgawanyiko miongoni mwa wanachama wa OATUU; hali ile iliyojitokeza huko nyuma katika UMOJA WA VYAMA VYA WAFANYAKAZI AFRIKA (OATUU) 79 mwaka 1986. Hali hii ikiachiwa itasababisha janga kubwa lisilotabirika kwa OATUU na hata kwa umoja wenyewe wa nchi huru za Afrika. Hali hii siyo ya kujivunia. Ieleweke kwamba OATUU ni chombo cha Afrika kwa ajili ya Afrika na kwa manufaa ya Afrika. Kwa hivyo ni wajibu wa viongozi wa vyama vya wafanyakazi barani Afrika kuhakikisha kuwa OATUU inadumu na kuimarika. MWONGOZO WA VYAMA VYA WAFANYAKAZI 80 MASUALA MTAMBUKA YA VYAMA VYA WAFANYAKAZI Sura8 MASUALA MTAMBUKA YA VYAMA VYA WAFANYAKAZI 81 MASUALA MTAMBUKA YA VYAMA VYA WAFANYAKAZI Hifadhi ya Jamii Hifadhi ya Jamii ni dhana kongwe inayowakilisha ufumbuzi wa matatizo ya kiuchumi yanayoipata jamii. Hifadhi ya Jamii inaweza kutafsiriwa kuwa ni mpango wa kujipatia na kuendeleza kipato kwa mtu punde tu ajira yake inapokoma, kutokana na ukosefu wa kazi, ugonjwa, ajali, uzee, au kutoa msaada kwa warithi wa mfanyakazi aliyefariki. Kwa hivyo, hifadhi ya jamii ni mpango maalumu wa kugharimia majanga maalumu yaliyoainishwa hapo juu yanayoweza kumpata mfanyakazi wakati wa uhai wake au hata anapofariki. Hifadhi ya Jamii ni haki ya msingi ya kila mwananchi popote katika ulimwengu huu kwa mujibu wa tangazo la Haki za Binadamu la Umoja wa Mataifa la mwaka 1948. Utekelezaji wa tangazo hili, ulifuatiwa na Azimio la Shirika la Kazi Duniani Nam. 102 linalohusu Hifadhi ya Jamii la mwaka 1952. Hapo kale jamii zilikuwa zikisaidiana kwa namna mbali mbali wakati wa majanga. Watoto mayatima wakilelewa na kutunzwa na watu wao wa karibu. Kwa njia za ujima, jamii zilisaidiana katika kilimo na hata katika kuvuna mazao yakiwa mengi.Wazeewakishughulikiwa na wakitunzwa na watoto wao au jamaa zao. Mwanajamii alipopata msiba alichangiwa ili agharimie mazishi ya mtu wake. Hivyo jamii nzima ilikuwa na wajibu wa kuhakikisha hakuna anayekosa huduma ya lazima katika jamii hata kama hana tena uwezo wa kukimu maisha yake kwa sababu ya uzee, ugonjwa, au ukosefu wa ajira. Leo wajibu huu wa kutunza jamii umekuwa wa serikali. Serikali huunda chombo maalumu kwa ajili ya kushughulikia Hifadhi ya Jamii. Hili yumkini limeonekana kuwa la lazima kwa sasa kwa vile desturi za jamii kusaidiana zimeanza kupungua na watu kutelekeza jamaa zao hata wakaribu. Aina za Hifadhi ya Jamii Duniani Kuna aina tatu za Hifadhi ya Jamii duniani: • Hifadhi ya Jamii katika mfumo wa misaada kwa jamii. • Hifadhi ya Jamii katika mfumo wa kuchangia kupitia mifuko ya akiba au mifuko ya pensheni. • Hifadhi ya Jamii katika mfumo wa hiari. Hifadhi ya Jamii ni haki ya msingi ya kila mwananchi popote katika ulimwengu huu kwa mujibu wa tangazo la Haki za Binadamu la Umoja wa Mataifa la mwaka Utekelezaji wa tangazo hili, ulifuatiwa na Azimio la Shirika la Kazi Duniani (Shirika la Kazi Duniani) Nam 102 linalohusu Hifadhi ya Jamii la mwaka 1952 MWONGOZO WA VYAMA VYA WAFANYAKAZI 82 Kustaafu Kazi Kila mtu katika jamii ana wajibu wa kufanya kazi ili kujikimu yeye na familia yake. Lakini kufanya kazi kuna ukomo kwani inafika wakati binadamu anapoteza uwezo wa kufanya kazi kutokana na umri au maradhi. Katika kazi ya kuajiriwa, mfanyakazi anatakiwa akifikia umri fulani, astaafu kufanya kazi kwa mujibu wa sheria iliopo. Kustaafu kazi kwa mwajiriwa ni hatua isiyoepukika, inayoambatana na kufikia umri fulani kwa mujibu wa sheria na taratibu za kazi za nchi zinazohusika, kitendo kinachoashiria kufikia ukomo wa muda wa utumishi.Wafanyakazi wengi hushituka wanapotajiwa kustaafu kazi. Hali hii husababishwa na uzowefu walioupata kutoka kwa wastaafu waliotangulia ambao walikabiliwa na maisha magumu kwa sababu hawakujiandaa na wala hawakuandaliwa kustaafu. Aina za kustaafu • Kustaafu kwa hiyari; yaani kustaafu kabla ya kufikia umri wa kustaafu kwa lazima kwa mujibu wa sheria ya nchi inayohusika. • Kustaafu kwa lazima; kustaafu wakati muhusika anapofikia umri wa kustaafu kwa mujibu wa sheria ya nchi inayohusika. • Kustaafishwa kwa maradhi; mfanyakazi hustaafu kwa sababu ni mgonjwa kiasi kwamba hali ya afya yake haimruhusu kutekeleza majukumu yake kama mfanyakazi. Hali hii haitabiriki; inaweza kumtokea mfanyakazi wakati wowote. Kwa hivyo mfanyakazi hulazimika kustaafu kazi afikiapo umri wa kustaafu uliotajwa katika kifungu cha sheria inayohusika. Aidha mfanyakazi anaweza kuchagua kustaafu pale anapofikia umri unaomruhusu kufanya hivyo kwa mujibu wa sheria inayohusika. Lakini pia mfanyakazi hustaafishwa kazi na mamlaka inayohusika pale inapothibitishwa na Bodi ya Madaktari, iliyotayarishwa kwa ajili hiyo, kwamba hali ya afya ya mfanyakazi mhusika haimruhusu kuendelea na kazi. Matayarisho ya Kustaafu Kila muajiriwa afikapo umri wa kustaafu kwa mujibu wa sheria analazimika kustaafu hata kama bado anamudu kutekeleza majukumu yake. Ili kuingia katika hali hii ya ustaafu ambayo mara nyingi huwa haipendezi, mfanyakazi anahitaji kufanya maandalizi ya kutosha. Wafanyakazi wengi huwa hawafanyi maandalizi ya kustaafu ndio maana huwa hawaikubali hali hiyo na hufanya juu chini ili waendelee kubaki kazini. Mfanyakazi mstaafu ambaye kabla ya kustaafu akipata ujira uliomsaidia kuendeleza maisha yake na ya jamii yake anaingia katika maisha ya ustaafu ambapo huwa hana uhakika wa maisha yake ya baadaye. Lakini wafanyakazi lazima wajitayarishe kisaikolojia ili waikubali hali hii mpya ya maisha. Lazima wafanyakazi wawapo kazini wakubali kuwa kustaafu ni hatua isiyoepukika ambayo huambatana na umri wa mfanyakazi na hatimaye hulazimika kuondoka kazini kwa mujibu wa sheria na taratibu za kazi husika. Hivyo, katika hali hii haja ya mfanyakazi kujitayarisha kuingia katika maisha ya ustaafu inachukua umuhimu wake. Hatua za Matayarisho ya Kustaafu Chama cha wafanyakazi kina wajibu wa kumsaidia mwanachama wake katika matayarisho ya kustaafu kazi. Msaada mkubwa wa chama cha wafanyakazi kwa mwanachama wake ni wakati wote kumtayarisha kisaikolojia na hasa kumkumbusha kuwa kuna siku itabidi akome kuwa mtumishi na hivyo atapaswa kujiandaa kustaafu. Sehemu kubwa ya maandalizi ya kustaafu inabidi ifanywe na mfanyakazi mwenyewe. Uchumi wa dunia siku zote huwa unabadilika kiasi kwamba huathiri maisha ya kila siku ya wafanyakazi. Kwa hivyo ni muhimu kila mfanyakazi kufanya matayarisho binafsi kwa ajili ya kustaafu. Maandalizi ya mpango maalumu unaoweza kutekelezeka MASUALA MTAMBUKA YA VYAMA VYA WAFANYAKAZI 83 ni moja kati ya hatua muhimu ya kufikia lengo la kustaafu. Ni vyema mstaafu mtarajiwa akaanza kwa kujifanyia tathmini kuhusu uwezo alionaoaangalie rasilmali aliyonayo na jinsi atavyoitumia kabla na baada ya kustaafu. Aidha mstaafu mtarajiwa abaini rasilmali anayoihitaji lakini hanayo na jinsi atakavyoipata kwa ajili ya mipango yake ya kustaafu. Tathmini hiyo itaweza kumsaidia kumpa fununu ya mafanikio na hata changamoto wakati wa kutekeleza mpango wake wa kustaafu. Hatua ya Kwanza: Malengo ya Kustaafu Kupanga malengo kwa ajili ya kustaafu ni jambo muhimu kwani hatua hii itamwezesha muhusika kuelewa mahitaji yake hasa ya rasilimali katika utekelezaji wa mpango wake. Hatua hii itamwezesha muhusika kuweka vipaumbele kwa ile mipango iliyomuhimu sana. Mipango ya kustaafu yaweza kuwa ya muda mfupi au mrefu. Lakini mipango ya muda mrefu inapendelewa zaidi kutekelezwa kwa vile muda muwafaka utapatikana kupima matokeo ya utekelezaji wa mipango hiyo. Kwa bahati mbaya katika kipindi hicho mstaafu mtarajiwa anaweza kupata uhamisho wa kikazi, hali inayoweza kusababisha; ukosefu wa muda wa kutekeleza mipango yake na kupungukiwa na rasilimali. Ili kukabiliana na hali hiyo, maswali yafuatayo yanahitaji kujibiwa na mstaafu mtarajiwa: • Mfanyakazi anapendelea kustaafu wakati gani (mwaka gani, ukiwa na umri gani?). • Anataka kufanikisha lengo gani kabla na hata baada ya kustaafu (lengo la kijamii, kisiasa, kielimu, kiuchumi). • Iwapo nafasi au elimu aliyonayo inaweza kumsaidia kufikia lengo. • Iwapo anahitaji kufanya kazi muda wa ziada ili kufanikisha lengo lake la kustaafu. • Anaelewa mahitaji muhimu ya familia yake kama afya na elimu ya vijana wake. • Iwapo nyaraka zote zinazohusu masuala ya ajira yake na pensheni zipo tayari na zipo katika hali nzuri. Nyaraka muhimu ni: barua ya kuingizwa kazini, barua ya kuthibitishwa kazi, fomu ya ukaguzi wa afya, mkataba wa kazi. Hatua ya Pili: Matumizi/Rasilimali zako Baada ya kupanga malengo ya kustaafu mfanyakazi itamlazimu kuangalia rasilimali alizonazo ili aweze kutekeleza malengo hayo. Rasilimali zinaweza kuwa: • Wakati. • Fedha. • Mikopo. • Elimu. • Harakati/Nguvu. • Rasilimaliwatu. • Rasilimalivitu. Hatua ya Tatu: Maandalizi ya Bajeti Ni vizuri kupata mafunzo ya ujasiriamali kabla ya kustaafu kwani ujuzi huu utamwezesha mstaafu mtarajiwa kuweza kutafsiri malengo ya kustaafu na rasilimali alizonazo katika fedha halisi, na kiasi cha fedha kitakachohitajika kwa kazi inayohusika. Hatua ya Nne: Utekelezaji wa Mpango Ni vizuri mpango ukatekelezwa wakati mfanyakazi angali kazini, kwa sababu mwanzo wowote una ugumu wake. Mwanzo unahitaji kujituma na uwajibikaji wa hali ya juu. Lazima kuwepo na ufuatiliaji na tathmini ya mara kwa mara ili kubaini mabadiliko na marekebisho yanayohitajika. Ni muhimu kukumbuka kuwa uwekezaji wowote unaambatana na majanga. Kwa hivyo, upembuzi yakinifu ni hatua muhimu sana kumwezesha mstaafu kujua ni nini, wakati gani, kwa kima gani, na kiasi gani cha kuwekeza hasa kwa vile hakuna njia maalumu katika suala hili. Mstaafu akifanya uwekezaji kwa makosa, anaweza kukumbana na hali ngumu ya maisha na kuchukia maisha ya kustaafu mapema. MWONGOZO WA VYAMA VYA WAFANYAKAZI 84 Maandalizi ya Kustaafu Hasa Kabla ya kustaafu ni vizuri wafanyakazi wakafanya matayarisho ya kustaafu katika mambo yafuatayo: Akiba na Kuwekeza Jambo la msingi la kuangalia wakati mfanyakazi anajitayarisha kustaafu ni kuhakikisha kuwa ana kipato cha kujitosheleza mara tu atakapoanza kuishi bila ya mshahara wa kila mwisho wa mwezi. Akiba hii ni vizuri kududulizwa wakati mfanyakazi yupo kazini. ii) Nyumba Makaazi ni kitu cha lazima katika maisha ya binadamu. Ni jambo muhimu kwa mfanyakazi kuhakisha ana nyumba yake ya kuishi mwenyewe ikiwa na gharama ya chini ya matunzo, kabla ya kustaafu. Ni hatari mstaafu kujenga makaazi kwa fedha za kinua mgongo au mafao ya kinua mgongo na pensheni. iii) Matibabu Suala la matibabu ya mstaafu pamoja na familia yake ni muhimu. Hivyo mfanyakazi kujipanga vizuri ili ahakikishe suala la matibabu yake na familia yake hayampi shida wakati wa kustaafu. Hapa ndipo matumizi ya fedha za mafao ya mstaafu yanapohitajika. iv) Elimu Kustaafu hakumvui mstaafu majukumu muhimu kama vile elimu, chakula na nguo kwa ajili ya familia yake. Hivyo mfanyakazi kabla ya kustaafu atalazimika kuhakikisha mahitaji haya muhimu kwa maisha ya binadamu yanapatikana bila ya shida. Kustaafu ni pigo kwa maisha ya mtu aliyekuwa mfanyakazi na ambaye kwa bahati mbaya hakujitayarisha kwa maisha ya ustaafu. Maisha ya kustaafu husababisha mabadiliko makubwa katika maisha, husababisha kupungukiwa na hadhi/heshima ambayo mfanyakazi alikuwa nayo. Hupungukiwa na UHAMASISHAJI MASUALA MTAMBUKA YA VYAMA VYA WAFANYAKAZI 85 kipato cha kawaida alichokuwa nacho na baadhi ya wakati mwingine hata uhusiano wake na jamii kuathirika . Hali hii huathiri mfumo mzima wa maisha ya mstaafu na wakati mwingine humuacha akiwa mkiwa na mnyonge. Kutokana na hali hiyo, ni muhimu kabisa kwa wafanyakazi kujiandaa kustaafu kabla ya hata kufikia umri wa kustaafu. Maandalizi mazuri ya kustaafu humwezesha mstaafu kuanza maisha ya kustaafu bila ya khofu kwa vile tayari alikwisha kujipanga kuingia katika maisha mapya ya kustaafu. Tafiti nyingi duniani hasa katika ulimwengu wa tatu zinaonesha kuwa wastaafu wengi huishi maisha magumu na hata kufikia kuchanganyikiwa kwa vile hawakuwa na maandalizi ya kustaafu kazi. Ni asilimia ndogo sana ya wastaafu wamegundulika kuishi maisha ya kawaida na kufurahia maisha yao ya kustaafu. Bado swali linabaki ‘ni lini mfanyakazi anawajibika kufanya maandalizi ya kustaafu’? Baadhi ya wataalamu wanaelekeza kuwa siku ya mwanzo ya ajira kwa mfanyakazi, ndio iwe siku ya mwanzo ya kufanya maandalizi ya kustaafu. Wafanyakazi wote wazingatie kwa dhati kwamba ‘ Ustaafu si janga au adhabu bali ni faraja.’ Utandawazi Utandawazi ni mchakato unayohusiana na muongezeko wa muingiliano wa kimataifa hasa katika shughuli za kiuchumi. Baadhi ya wasomi wanaamini kuwa chanzo cha utandawazi kimeanzia wakati tulionao ingawa wengine wanafikiria kuwa mchakato wa utandawazi umeanzia hata kabla ya safari za uvumbuzi za watu wa Ulaya. Kwa vyovyote vile dhana hii ya utandawazi imeanza kusikika na kutumika kwa wingi zaidi kwenye miaka ya themanini na tisini, wakati hatua za kuunganisha shughuli za kiuchumi ulimwenguni, hasa masuala ya biashara za kimataifa, zilipozidi kushika kasi na kuufanya ulimwengu kuwa kijiji. Taathira za Utandawazi kwa Wafanyakazi na Vyama vya Wafanyakazi Utandawazi unasababisha mashindano ya biashara katika soko la dunia. Ni mashindano ya nchi zenye uwezo mkubwa kiuchumi na nchi zisizo na uwezo. Katika hali hii nchi zinazoendelea huathirika zaidi na hivyo kushindwa kushindana katika soko la biashara la dunia. Nchi tajiri hutumia teknolojia za kisasa katika uzalishaji wa bidhaa. Matokeo yake bidhaa zinazozalishwa zinakuwa na ubora zaidi na kwa hivyo kuweza kudhibiti soko, na wakati huo huo ni wafanyakazi wachache ndio wanaohitajika katika uzalishaji kwa sababu sehemu kubwa ya uzalishaji hufanyika kwa kutumia mashine. Aidha katika hali hii mkazo huwekwa kwenye biashara huria na ushiriki wa mashirika binafsi katika kukuza uchumi. Kwa ujumla utandawazi umeathiri ulimwengu wa kazi na hasa wafanyakazi kwa sababu: • Wafanyakazi wamelazimika kuishi katika dimbwi la umasikini. • Wafanyakazi wamepoteza ajira. • Kazi za heshima zimekuwa ngumu kupatikana. Tafiti nyingi duniani hasa katika ulimwengu wa tatu zinaonesha kuwa wastaafu wengi kuishi maisha magumu na hata kufikia kuchanganyikiwa kwa vile hawakuwa na maandalizi ya kustaafu kazi MWONGOZO WA VYAMA VYA WAFANYAKAZI 86 • Vyama vya wafanyakazi vimeendelea kupoteza wanachama. • Vyama vya wafanyakazi vimekosa mbinu bora za kushawishi wafanyakazi kujiunga na vyama. • Vyama vya wafanyakazi vimeshawishika kwenda kwenye sekta isiyo rasmi, lakini Shirika la Kazi Duniani halijawapa jawabu muafaka. Kupambana na Utandawazi Utandawazi ni mchakato wa dunia na hivyo si rahisi kuukwepa lakini la muhimu kwa vyama vya wafanyakazi ni kutafuta njia ya kukabiliana nao. Kwa hivyo vyama vya wafanyakazi vitakuwa na wajibu wa: • Kuhakikisha kuwa serikali za nchi zao zinaingiza kifungu cha haki za wafanyakazi katika katiba za nchi zao. • Kuhakikisha kuwa serikali za nchi zao zinaridhia Mikataba Muhimu ya Kazi ya Kimataifa. • Kuhakikisha kuwa vyama vya wafanyakazi vinafanya shughuli zake za kuhudumia wanachama wake kwa umakini na weledi wa hali ya juu. • Kuhakikisha kuwa vyama vya wafanyakazi vinabuni mbinu bora za kushawishi wafanyakazi kujiunga navyo. • Kuhakikisha kuwa vyama vya wafanyakazi vinaungwa mkono kwa wingi na wafanyakazi wenyewe na jamii kwa ujumla. Changamoto Za Vyama vya Wafanyakazi Katika Kupambana na Utandawazi Vyama vya wafanyakazi vimelazimika kufanya kazi katika mazingira yaliyobadilika kutokana na utandawazi na biashara huria duniani. Pamoja na mabadiliko hayo wajibu wa vyama vya wafanyakazi uko pale pale. Bado vinadhima ya kusaidia kuleta maendeleo ya uchumi na jamii na kwa hivyo kuhimiza uzalishaji wa tija katika sehemu za kazi. Vyama vya wafanyakazi kwa hivyo, lazima vielewe kuwa kutokana na mabadiliko ya sasa ya uchumi, jamii, na siasa vinalazimika kufanya kazi na sekta binafsi kwa kiasi kikubwa ambayo wakati wote inaangalia faida na kufanya kazi kwa ufanisi na tija. Hali hii ya utandawazi na biashara huria, imesababisha soko la ajira kupanuka na kusababisha mashindano katika kuwania soko na matokeo yake mfanyakazi mwenye sifa ndiye anayepata ajira na wakati mwingine waajiri huamua kuajiri watu wa familia ili kupunguza gharama za uendeshaji. Hali hii, pamoja na ile ya kuanzisha kazi za shuruti, kunazorotesha shughuli za vyama vya wafanyakazi na pia kusababisha kupoteza wanachama na hatimaye kupoteza nguvu za umoja, siasa, na uchumi. Hali hii vile vile inatoa fursa kwa waajiri kupata mwanya wa kuvunja haki za wafanyakazi na vyama vya wafanyakazi. Kukabiliana na Changamoto Ili kuepukana na changamoto hizi vyama vya wafanyakazi vijitahidi kutekeleza yafuatayo: • Vyama vya wafanyakazi vishawishi kwa vitendo serikali na waajiri kwamba vina wajibu mkubwa katika kuleta maendeleo. • kushindikiza serikali na waajiri kutekeleza sheria za kazi na kuhakikisha utekelezaji wa ustawi wa jamii. • Kusisitiza ushirikishwaji wa wafanyakazi. • Kushughulikiwa suala la virusi vya ukimwi na ukimwi ambalo hupoteza maisha ya wafanyakazi wengi. • Kuwapatia viongozi, wanachama na vijana wa vyama vya wafanyakazi mafunzo ya maarifa na ujuzi wa kazi. • Vyama vya wafanyakazi kwa kushirikiana vifanye kazi na vyama vingine vya kijamii. MASUALA MTAMBUKA YA VYAMA VYA WAFANYAKAZI 87 Utamaduni na mambo yaliyozoeleka ni tabu kubadilika kwa haraka. Lakini kubadilika ni lazima. Hivyo elimu mpya ya vyama vya wafanyakazi lazima izingatie mada zifuatazo: • Demokrasia na Utawala Bora. • Elimu ya Ujasiriamali. • Teknolojia ya Habari na mafunzo ya Teknolojia. • Vyama vya wafanyakazi na Biashara ya Kimataifa. • Vyama vya wafanyakazi na Siasa. • Mikataba ya Shirika la Kazi la Kimataifa. • Utunzaji wa Mazingira. • Vyama vya wafanyakazi na Wafanyakazi Vijana. Wajibu wa asili wa vyama vya wafanyakazi wa kudai mishahara bora na hali bora za kazi, kulinda haki za wafanyakazi, na kutekeleza matakwa ya wafanyakazi, lazima uendelee kutekelezwa kwa nguvu zote, lakini uzito wa changamoto mpya za vyama vya wafanyakazi unalazimisha vyama vya wafanyakazi kujikita kwenye shughuli mpya tofauti na zile za asili. Miongoni mwa shughuli hizo ni: • Kuasisi na kuendesha vyama vya kuweka na kukopa kwa ajili ya wanachama waliopo, wale walioondolewa na wale waliopunguzwa kazi kutokana na mabadiliko ya teknolojia. • Kuchunguza uwezekano wa kuanzisha benki ya wafanyakazi ambayo itawahudumia wafanyakazi wakiwa kazini na hata watakapo staafu. • Kuunga mkono mipango ya kuanzisha bima kwa ajili ya wafanyakazi itayoshughulikia pamoja na mambo mengine bima ya afya, elimu na shughuli nyingine za kijamii. • Hizi ni changamoto mpya za vyama vya wafanyakazi, ambazo zinasababisha vyama kubadilika kutoka kutekeleza shughuli za asili na kupanua maeneo mapya ya kufanyia kazi. Bila ya vyama kujibadili havitaweza kufanya kazi katika mazingira haya mapya ya utandawazi. Mpango Mkakati Tunaishi katika ulimwengu wenye rasilimali ndogo ambapo mahitaji ya binadamu hayana kikomo. Pamoja na rasilimali ndogo, watu wangependa kujua jinsi rasilimali hizo za nchi au taasisi zinavyotumika. Hivyo hoja ya kuwa na Mpango Mkakati kwa ajili ya taasisi inajitokeza ili kujua rasilimali hizo zinatumikaje;na hatimaye iweze kujulikana nani ana dhamana gani ili iwe rahisi kuweza kuwaajibisha wale wote walioshindwa kutimiza wajibu wao katika matumizi bora ya rasilimali hizo. Mpango Mkakati kwa hivyo, ni ramani au njia inayoonesha taasisi jinsi inavyofikia maendeleo yake. Ni ramani inayoonesha mwenendo wa ukataji shauri na mpango mzima wa maendeleo ya taasisi inayohusika. Mpango Mkakati unahakikisha uhai, ukuaji, na maendeleo ya taasisi. Ili Mpango Mkakati wa taasisi uweze kuandaliwa matayarisho yafuatayo yanahitajika yafanywe kwanza: Uchambuzi wa Taasisi Uchambuzi kisayansi wa taasisi unahitajika wenye kuonesha/kukadiria uwezo wa taasisi (inayoweza kufanya na isichoweza kufanya). Uchambuzi huu utaweka misingi ya ukataji shauri kuhusu vipaumbele vya taasisi vya kuwekwa katika Mpango Mkakati. Katika uchambuzi huu, udhaifu wa taasisi, nguvu, fursa, na tahadhari vinabainishwa wazi baada ya kufanyiwa uchambuzi. Taarifa hizi zilizofanyiwa uchambuzi wa kina zitasaidia kuweka dira ya kufikia maendeleo ya taasisi. Vipaumbele vya Taasisi Katika Mpango Mkakati wa taasisi, lazima vipaumbele vioneshwe ikiwa ni pamoja na matarajio, dira ya njia za kufikia matarajio hayo. MWONGOZO WA VYAMA VYA WAFANYAKAZI 88 Ufuatiliaji na Tathmini Ili kupima mafanikio yatokanayo na shughuli zilizopangwa katika Mpango Mkakati, lazima utaratibu uwekwe wa ufuatiliaji na hatimaye tathmini ifanywe. Ili shughuli ya ufuatiliaji ifanywe kwa ufanisi, lazima vyombo vya ufuatiliaji viandaliwe. Tathmini nayo hufanywa baada ya kuwekwa mpango mahsusi wa tathmini. Tathmini hufanywa katika kila hatua ya utekelezaji wa Mpango Mkakati. Utayarishaji wa Bangokitita Kwa urahisi wa ufuatiliaji na utekelezaji wa Mpango Mkakati, inashauriwa kwamba bangokitita liandaliwe linaloonesha Mpango Mkakati pamoja na utekelezaji wake na bajeti yake. Aidha bangokitita litabainisha wazi muda wa utekelezaji wa shughuli, walengwa, na pia wahusika wakuu wa usimamizi na utekelezaji wa shughuli zilizoainishwa. Maandalizi ya Bajeti Ili Mpango Mkakati utekelezeke kuna haja ya kutayarisha bajeti inayoonesha gharama za shughuli zote zinazotarajiwa kutekelezwa katika kipindi kizima cha Mpango Mkakati. Gharama hizo zinaweza kuoneshwa katika bangokitita kwa urahisi wa kufahamu na ufuatiliaji. Vyama vya Wafanyakazi na Uchumi Usio Rasmi Maana ya Uchumi Usio Rasmi Uchumi usio rasmi ni shughuli za uzalishaji mali ama utoaji huduma nje ya utaratibu wa kawaida wa serikali, makampuni na viwanda. Ni uchumi uliosahaulika kwa muda mrefu hadi katika miaka ya 1970, ambapo mchango wake katika pato la taifa ulitambulika na serikali za nchi mbali mbali hasa katika ulimwengu wa tatu. Uchumi usio rasmi ni muhimu sana. Ukipewa misaada unaweza ukatoa mchango mkubwa katika uchumi wa nchi na kutoa ajira kwa wananchi wengi. Inakadiriwa kuwa kati ya asilimia 50 na 60 ya nguvukazi mijini imeajiriwa katika sekta hii. Aidha inakadiriwa kuwa shughuli za sekta hii zinachangia asilimia 25 hadi 35 ya mapato ya watu duniani. Kuanzia miaka ya 1980 sekta hii imepanuka sana. Hii imetokana na matatizo ya uchumi ulimwenguni ambayo yamelazimisha nchi nyingi kubadili mifumo yao ya uchumi wao. Shughuli na Umuhimu wa Uchumi usio Rasmi Sekta hii ina shughuli nyingi za uzalishaji mali na utoaji wa huduma hasa katika ulimwengu wa tatu. Inajumuisha uzalishaji viwandani, uchimbaji wa mawe, ujenzi wa nyumba na majengo mengine, biashara ndogo ndogo na usafirishaji. Utafiti katika sekta hii umeonesha kwamba duniani karibu asilimia 57 ya ajira yote katika sekta hii inatokana na shughuli za viwanda, asiliamia 33 ya ajira inatokana na shughuli za kibishara na mikahawa, asilimia 10 ni shughuli za utoaji wa huduma na utengenezaji wa vifaa. Umuhimu wa sekta hii umezidi kuonekana wakati uchumi wa nchi maskini ulipoanza kuzorota. Wakati huo nchi hizo zililazimika kutekeleza masharti ya Benki ya Dunia na Shirika la Fedha la Kimataifa ili zipate mikopo na misaada kutoka vyombo hivyo. Masharti hayo yalisababisha wafanyakazi wengi kupunguzwa kazini. Hawa walilazimika kutafuta njia za kujiajiri wenyewe ili waweze kuendelea kuishi na kupata mahitaji ya lazima. Aidha sekta hii hutoa bidhaa na huduma kwa walaji. Katika hali ya uchumi duni, ukosefu wa kazi na ukosefu wa njia za uhakika za mapato, sekta hii huwa chanzo cha kuingiza mapato kwa watu wengi. Aidha sekta hii hutoa kazi za muda wakati wa majira yasiyokuwa na kazi nyingi. Hivyo sekta hii husaidia kuongeza mapato ya watu wasio na mapato ya uhakika. Zaidi ya hayo, uchumi usio rasmi huimarisha uchumi kwa kuunganisha sekta mbali mbali za uchumi wa nchi inayohusika. Wakati wa kufanya kazi MASUALA MTAMBUKA YA VYAMA VYA WAFANYAKAZI 89 katika sekta hii, raia wanapata uzoefu wa shughuli mbali mbali. Hivyo nchi zinazoendelea hujipatia raia wenye ujuzi. Baadhi ya watu, sekta hii wameipa jina la “Sekta ya Wanyonge, inayoongozwa na wanyonge, na kwa ajili ya wanyonge”. Imesaidia sana kutoa bidhaa na hata huduma kwa watu wenye kipato cha chini. Hii ni kwa sababu gharama zake ni za chini ambazo watu wengi wanaweza kuzimudu. Sekta hii hutoa mchango muhimu katika mapato ya kaya. Hivyo imesaidia kwa kiasi kikubwa kupunguza umasikini uliokithiri kwa kuongeza mapato ya kaya. Matatizo ya Uchumi Usio Rasmi Kwa bahati mbaya, baadhi ya taasisi za serikali na hata viongozi wa nchi kadhaa hawatambui umuhimu wa sekta hii. Hivyo wakati wote sekta hii imekumbana na vikwazo vinavyosababisha isiendelee. Vikwazo hivyo ni pamoja na sheria za nchi. Sheria za nchi nyingine hazitambui kuwepo kwa sekta hii na kwa hivyo hazielekezi jinsi sekta hii inavyoweza kufanya shughuli zake na jinsi inavyoweza kuendelezwa. Tatizo jengine ni kuwa na mitaji midogo. Hii inatokana na ukweli kwamba ni malimbikizo ya mtu binafsi, mikopo kutoka kwa jamaa na hata marafiki. Kwa kawaida vyombo vya fedha katika nchi nyingi havina mipango mahususi ya kurahisisha mikopo kwa ajili ya kuendeshea shughuli mbali mbali za sekta hii. Pale ambapo vyombo hivi vinaonesha nia kutaka kusaidia, hatua za kupata mikopo hiyo ni ndefu, zenye kuchosha na zenye usumbufu mwingi. Mara nyingi mtu anayetaka mikopo hiyo hukata tamaa na kuacha kufuatilia hata kabla ya kufika nusu ya utaratibu mzima. Tatizo jengine ni ukosefu wa sehemu rasmi za kudumu na uhakika kwa kuendeshea shughuli mbali mbali. Mara nyingi wakuu wa miji huwasumbua na hata kuwabomolea sehemu za majengo wanamoendeshea biashara zao kwa visingizio mbali mbali kama vile kusafisha miji . Hivyo sekta hii imekuwa ni shabaha ya unyanyasaji au chanzo cha rushwa na hongo kwa viongozi wabovu. Aidha soko la kuuzia bidhaa zitokanazo na uchumi usio rasmi halimilikiwi na wanaoendesha shughuli za sekta hii. Hali hii husababisha ukosefu wa soko la uhakika. Mazao ya viwanda ya uchumi usio rasmi mara nyingi hayana ubora wa viwango vya kimataifa. Hii inatokana na waendeshaji wa sekta hii kukosa uwezo wa kupata zana bora, ufundi unaohitajika na malighafi sahihi. Kikwazo kikubwa zaidi kwa uchumi usio rasmi ni kutokutambuliwa kisheria. Serikali nyingi haziwapi wahusika uwezo wa kisheria wa kufanya shughuli zao. Tatizo jengine linahusu watu na taasisi binafsi zinazotoa misaada mbali mbali kuendeleza uchumi usio rasmi. Imedhihirika kuwa misaada yao haina mpangilio mahususi. Mara kadhaa misaada hutolewa kwa miradi isiyo na mwelekeo. Hii ni kwa sababu wafadhili wengi hutoa misaada siyo kwa sababu ya kusaidia jamii bali kwa kutafuta sifa tu. Sababu hizi na nyingi nyinginezo zinaonyesha umuhimu wa kuwa na chombo madhubuti cha kuongoza, kusaidia na kuunganisha shughuli mbali mbali za sekta hii. Kusaidia Uchumi Usio Rasmi Umuhimu wa sekta isiyo rasmi utadumu kwa sababu uchumi ulio rasmi umeshindwa kutoa kazi, bidhaa na huduma kwa watu wanaoongezeka siku hadi siku katika nchi zinazoendelea. Itachukua muda mrefu kwa serikali za nchi hizi kupata uwezo wa kiufundi na wa kifedha wa kuziwezesha kutoa mahitaji yake yote. Hivyo bado umuhimu upo wa serikali zetu kusaidia sekta hii kwa hali zote. Serikali zina wajibu wa kuhakikisha kuwa uchumi usio rasmi unafanya shughuli zake bila ya vipingamizi. Ni muhimu kutunga sheria zinazotambua kuweko kwa sekta hii na kuilinda. Ni muhimu pia kuunda chombo maalumu kitakachokuwa na wajibu wa kubuni mipango maalumu ambayo itasaidia ukuaji wa sekta hii; kuitafutia mitaji ya fedha na vifaa kwa ajili ya kuendeshea shu- MWONGOZO WA VYAMA VYA WAFANYAKAZI 90 ghuli mbali mbali. Aidha serikali zingetenga maeneo maalumu ambapo wanaofanya shughuli za sekta hii wanaweza kufanya shughuli zao bila kubughudhiwa. Vyama vya wafanyakazi vinapaswa kujihusisha na sekta hii muhimu.Vinawajibika kuhakikisha kwamba wanachama wake wanaokosa kazi katika uchumi ulio rasmi, wanaendelea kufanya kazi katika sekta ya uchumi usio rasmi. Kwa kufanya hivyo, vyama vya wafanyakazi vitaweza kuwahudumia wanachama wake na kuhakikisha kuwa wanaendelea kuishi. Katika hali halisi iliyopo hivi sasa sekta iliyo rasmi inasinyaa taratibu. Badala yake uchumi usio rasmi unazidi kukua. Hivyo, vyama vya wafanyakazi havina budi kujiingiza katika uchumi usio rasmi ili kuusaidia na kushawishi wafanyakazi wa sekta hii kujiunga na vyama vya wafanyakazi. Katika nafasi hiyo, vitahakikisha kuwa wafanyakazi wa sekta hii wanafanyiwa haki na wanafanya kazi katika mazingira yanayokubalika kiafya na kiusalama kwa mujibu wa sheria za nchi. Vyama vya wafanyakazi vina wajibu pia wa kushawishi serikali kutunga sheria zitakazosaidia kukua na kushamiri kwa uchumi usio rasmi. Vinapaswa kushirikiana na vyama visivyokuwa vya serikali kwa nia ya kusaidia uchumi usio rasmi kupata mikopo, malighafi, na soko la kuuzia bidhaa zake. Mfano mzuri wa kuigwa ni ule wa chama cha wafanyakazi wa misitu na mbao cha Ghana. Chama hicho kimefanikiwa kuwaunganisha watengenezaji wa samani na wachomaji wa mkaa kwa nia ya kukuza uchumi usio rasmi. Aidha kimewasaidia wafanyakazi wa sekta hizi kuwa na chama madhubuti. Wafanyakazi wa uchumi usio rasmi wanapaswa kuelimishwa kuhusu umuhimu wa umoja. Wahenga walisema, “ Umoja ni nguvu, Utengano ni Udhaifu.” Hivyo wanapaswa kufahamu faida za kujiunga pamoja kama vile kujiendeleza na kutatua matatizo yao ya kikazi. Ukinzani kati ya uchumi usio rasmi na uchumi ulio rasmi upo kwa muda mrefu. Msingi wake ni mishahara na hali bora za kazi. Wafanyakazi katika sekta isiyo rasmi mara nyingi wamekubali kupokea mishahara midogo na kufanya kazi katika mazingira duni . Hali hii imedhoofisha juhudi za wafanyakazi wenzao katika uchumi ulio rasmi ya kuboresha mishahara na mazingira ya kazi. Kwa hiyo vyama vya wafanyakazi vinawajibika kuwasaidia wafanyakazi katika uchumi usio rasmi ili waanzishe umoja wao. Kwa kutumia umoja wao na kwa kushirikiana na vyama vya wafanayakazi, mishahara na mazingira ya kazi yatahuishwa kote nchini. Mwisho, waendeshaji wa uchumi usio rasmi wanawajibika kuhakikisha kuwa sekta hii inakuwa ya manufaa kwao na kwa nchi zao. Wale wanaoajiri watu wengine, hata kama ni jamaa zao, wanapaswa kuwatendea haki kwa kuwalipa malipo halali na marupurupu mengine. Wahakikishe pia kuwa waajiriwa wao wanafanya kazi katika mazingira yanayofaa kwa afya na usalama wao. Upo umuhimu wa waendeshaji wa sekta hii kujiunga pamoja na kuanzisha chama chao. Hii ingesaidia kuboresha na kuendeleza uchumi usio rasmi. Mikakati ya Kuunganisha Vyama Vya Wafanyakazi Kwa ujumla kuunganisha vyama kunaweza kutekelezwa kwa njia mbili kutegemeana na makubaliano ya viongozi wa vyama vya wafanyakazi husika. Vyama vya wafanyakazi viwili au zaidi vinaweza kuungana kuwa chama kimoja cha wafanyakazi. Katika hali hii wanachama kutoka vyama vyote vilivyoungana wanakuwa kitu kimoja pamoja na kuchanganya mali na fedha za vyama vyote vilivyounganishwa. Matokeo ya muunganiko huu ni kuwa na chama kimoja kinachotawaliwa na kanuni na taratibu mpya tofauti kabisa na zile za vyama vilivyoungana. Baada ya utekelezaji wa muunganisho huu wa vyama viwili au zaidi, vyama vilivyounganishwa vinasita kufanya shughuli zake zilizopangwa kabla. MASUALA MTAMBUKA YA VYAMA VYA WAFANYAKAZI 91 Aidha vyama vya wafanyakazi viwili vilivyokubaliana kutekeleza muungano vinaweza kufanya hivyo kwa chama kimoja kuhamshia wanachama wake, mali zake, na fedha zake kwa chama kingine, kama viongozi wa vyama hivo walivyokubaliana katika mkataba wao wa makubaliano. Baada ya utekelezaji wa muungano huo, chama kilichohamishia mambo yake kwa chama kingine kinakufa na chama kilichopokea kinabaki kuendelea na shughuli zake na kinabaki kuwa na nguvu za kisheria kama awali. Wakati muunganiko huu wa pili wa vyama vya wafanyakazi hautoi fursa ya kujibadili kwa chama kikuu kilichounganishwa kwa kupokea kutoka chama kingine, muunganiko wa kwanza unatoa nafasi ya kutosha ya mabadiliko kwa vile kinaanza upya pamoja na ukweli kwamba nafasi hiyo ya mabadiliko si rahisi kutekelezeka kutokana na hali halisi inayojikuta. Mara nyingi vyama vilivyoungana kwa kutekeleza muungano kwa namna ya kwanza hapo juu hujikuta vinaingia katika matatizo ya muda mrefu ya kiutendaji na fedha mara tu vinapotekeleza muungano wao. Haja ya Vyama vya Wafanyakazi Kuungana Kwa muda mrefu sasa kumekuwa na midahalo kuhusu umuhimu wa vyama vya wafanyakazi katika hali ya sasa hivi ya utandawazi ambayo imeleta changamoto kwa ulimwengu wa kazi na vyama vya wafanyakazi. Midahalo hiyo imehusisha pia mikakati ya kuhusisha vyama vya wafanyakazi. Hali hii imesababishwa na ukweli kwamba vyama vya wafanyakazi vinakabiliwa na changamoto kadhaa ambazo zinaviza maendeleo yao. Changamoto zenyewe ni pamoja na zile zinazohusiana na: • Mageuzi ya kiuchumi ulimwenguni. • Maendeleo ya sayansi na teknolojia. • Mabadiliko ya ghafla na yasiyotegemewa ya mazingira. • Mabadiliko ya mwenendo wa soko la ajira. Matatizo haya yanafanya mambo yawe magumu zaidi hasa katika ulimwengu wa kazi pale uchumi wa ulimwengu unapopata misukosuko bila ya kupata majibu ya haraka ya kutokana na hali hiyo. Katika hali hii kunaonekana shida kubwa ya ajira miongoni mwa vijana, watu kukimbia nchi zao na kujitafutia mahala penye ajira yenye tija zaidi, mizozo ya kijamii, maambukizi ya ukimwi miongoni mwa wananchi, na hata ukiukwaji wa hali ya juu wa haki za binadamu. Wakati huo huo vyama vya wafanyakazi vinajikuta vinapambana na changamoto kadha zikiwemo kuporomoka kwa idadi ya wanachama, kupungua kwa uwanja na uwezo wa kufanya majadiliano ya pamoja. Katika nchi nyingi wafanyakazi wamejikuta bila ya mtetezi na sheria za kuwatetea pia zimedhoofishwa. Tatizo lingine linalosaidia kudhoofisha vyama vya wafanyakazi ni kufanya kazi bila ya mashirikiano kutokana na udhaifu wa viongozi wake, ukosefu wa fedha za kutosha za kuendeshea vyama, udhaifu wa muundo wa vyama vyenyewe, ukosefu wa demokrasia katika vyama, baadhi ya viongozi kuhubiri kuvigawa vyama kutokana na sababu zisizo za msingi na wengine kuendesha vyama kibinafsi na kuvifanya vitega uchumi vyao. Ni kutokana na hali hii ya kupoteza wanachama na nguvu za umoja wa wafanyakazi ndio umoja wa wafanyakazi ulimwengu umeanzisha mjadala kuhusu jinsi gani vyama vya wafanyakazi vinaweza kusimama na kuwa na nguvu za kuweza kutekeleza majukumu yake kwa weledi. Vyama vya wafanyakazi vimeona iko haja ya kujipanga upya, kutafuta mbinu mpya, mikakati mipya, na kuanzisha mipango mipya itakayosaidia vyama kuonekana bado vinahitajika. Matokeo ya juhudi zote hizi zimalizie kwenye kuonekana kwamba umoja ni nguzo muhimu katika ulimwengu wa kazi na ndio utakaosaidia katika kuendeleza shughuli za umma kitaifa na kimataifa. Katika hali MWONGOZO WA VYAMA VYA WAFANYAKAZI 92 hii vyama vya wafanyakazi ili kwenda sambamba na mabadiliko ya ulimwengu ya uchumi na siasa vimeamua kukubaliana na fikra ya kuunganisha nguvu zao kwa kuunganisha vyama yao. Kwa Nini Vyama Viungane Vyama vya wafanyakazi vinakumbana na changamoto za ndani na nje zinazolazimisha vyama kuanzisha miundo mipya ya kujiendesha ikiwemo kuunganisha nguvu zao kwa kuungana. Zifuatazo ni baadhi ya sababu kwa nini vyama vinaungana:- Kupanua Upeo wa Kupata Wanachama Mifano mingi ya muunganiko wa vyama inatokana na kuporomoka kwa idadi ya wanachama wa walau chama kimoja kinachoungana na kingine au vingine. Muunganiko wa vyama viwili au zaidi unaweza kusababisha ongezeko la thamani ya wanachama kuliko vyama vile vingefanya kazi mbali mbali bila ya kuungana. Kwa kuungana vyama vinaweza kupata uwanja mpana zaidi wa kupata wanachama, viongozi bora, elimu na uwezo zaidi. Kuporomoka kwa idadi ya wanachama katika chama kumelazimisha kutumika kwa mbinu ya kuunganisha vyama ili kuendeleza idadi ya wanachama na ukubwa wa chama. ii) Kupunguza Gharama za Uendeshaji Vyama vingi vimepoteza wanachama kutokana na mabadiliko ya ajira. Hivyo vyama vinakosa uwezo wa kuendeleza mazungumzo ya pamoja na mwajiri. Hali hii imesababisha vyama kuungana ili viweze kupunguza gharama za uendeshaji wa vyama na kupata nafasi ya kugharimia kwa pamoja mazungumzo ya pamoja. Aidha vyama vinaungana ili vipate uwezo wa kutoa huduma bora kwa wanachama wake na kwa gharama nafuu. iii) Kubadilisha Eneo la Sekta Vyama vya wafanyakazi vinavyoungana kutoka sekta tofauti vinasaidia kutuliza hali na kupunguza hali mbaya ya mapato. Iwapo mapato ya vyama kutoka sekta tofauti, yanawekwa pamoja yatakuwa na usalama zaidi kuliko kuwa katika mifuko tofauti. iv) Kuhakikisha Nguvu ya Kisiasa Vyama vya wafanyakazi huungana kwa lengo la kuongeza nguvu ya kisiasa, uwezo wa kusema na kusikika, na kushiriki katika masuala ya kitaifa na kimataifa. Kuongezeka kwa wanachama kunategemea vile vile na chama kuwa na nguvu kisiasa. Kuunganisha Vyama Kama Mkakati Vyama vinaungana kwa kuwa na hoja ya kutawanya gharama za:- • Kuanzisha huduma mpya kwa wanachama. • Kufanya utafiti katika maeneo mapya ya sera. • Kupata nafasi ya kuingia katika maeneo mapya ya chanzo cha kupata wanachama. Mkakati huu unasaidia vyama vilivyoungana kuweza kuhimili mabadiliko ya nje hasa katika masuala ya kanuni na taratibu za mazungumzo ya pamoja. vi) Kupunguza Hali ya Mashindano na Uhasama baina ya Vyama Kuunganisha vyama kunaweza kusaidia kuleta umoja na mshikamano miongoni mwa vyama na wanachama hali itakayosaidia kuwafikia wanachama katika maeneo ya aina moja. Kuchukua wanachama waliokwisha andaliwa ni rahisi zaidi kuliko kuandaa wanachama wapya. Vyama mahala pamoja vinaunganisha nguvu za pamoja hali inayosaidia kupunguza gharama, kuondoa hali ya kufanya vitu vya aina moja, hali itakayosaidia kuongeza mapato ya chama. Kurahisisha Mkakati wa Kuunganisha Vyama Vya Wafanyakazi Kuna njia kadhaa za kufikia mkakati wa kuunganisha vyama vya wafanyakazi MASUALA MTAMBUKA YA VYAMA VYA WAFANYAKAZI 93 kutegemeana na sababu za muungano huo. Mara nyingi muungano wa vyama hufikiwa hata bila ya mpangilio wa awali; ambapo vyama husika huchukua njia tofauti za kufikia kwenye uamuzi wa kuunganisha vyama. Wanachama wa vyama husika wanaweza kuwa na matumaini tofauti ya muungano wao lakini la muhimu ni kuwa wahusika wote lazima wakubaliane katika mambo muhimu yahusuyo muungano wao. Kila chama kinachohusika katika muungano wa vyama lazima kiandae ratiba na mkakati unaonesha wazi jinsi chama hicho kitakavyotoka na kuingia katika muungano wa vyama ulioandaliwa. Jinsi vyama husika katika muungano vilivyotumia wakati wa kutosha katika maandalizi ndivyo kunavyokuwa na hakikisho la mafanikio ya muungano huo. Mkakati wa kufikia muunganisho wa vyama viwili au zaidi wenye mafanikio unaweza kuchukua hatua zifuatazo: A: Kufikia Uamuzi wa Kuunganisha Vyama Kuelewa vyema malengo ya kuunganisha vyama. Kujenga misingi ya matokeo bora ya kuunganisha vyama. kuweka mpangilio bora. kuhakikisha matokeo ya jamii, uchumi, na kuangalia masuala ya kisheria kuhusu suala la kuunganisha vyama. B: Kusafisha Chama Kutayarisha timu itakayoshauri kuhusu kuunganisha vyama. Kuhakikisha masuala ya sheria na kusafisha njia. kufanya tathmini ya msingi. kutayarisha misingi ya makubaliano ya kuunganisha vyama. kutayarisha mpango wa kuingia kwenye mchakato wa kuunganisha vyama. C: Kuandaa Mkakati kutafuta wataalamu wa masuala ya kuunganisha vyama. kutumia mtu wa tatu kwa ajili ya mashauriano. D: Kuchagua Chama/Vyama vya Kuungana navyo Kuchagua chama/vyama bora vyenye eneo kubwa zaidi kutegemea malengo ya kutaka kuunganisha vyama. kutayarisha mapatano ya awali. Kutayarisha makubaliano ya siri. E: Majadiliano Utekelezaji wa Makubaliano. Kufanya majadiliano ya kina na kufanya marekebisho ya msingi. Kuyaweka vizuri Makubaliano. F: Kujitayarisha kwa Kuunganisha Vyama Kutayarisha nyaraka za sheria zihusuzo masuala ya kuunganisha vyama. Utekelezaji wa matakwa yote ya kuunganisha vyama. kupata ridhaa ya mtu wa tatu. G: Kuunganisha Vyama Kuvunja vyama vinavyohitaji kuungana. Kuitisha Mkutano Mkuu utakaozingatia kuunganisha vyama. Hatua za kusajili chama kipya. H: Mambo yanayojitokeza baada ya Kuunganisha Vyama Kutayarisha mahitaji ya fidia (kama yapo) baada ya kuunganisha vyama. Kutekeleza mpango wa kuunganisha shughuli za vyama vilivyoungana. Kushughulikia masuala mengine yanayojitokeza baada ya kuunganishwa vyama. MWONGOZO WA VYAMA VYA WAFANYAKAZI 94 Hatua za Matayarisho ya Kuunganisha Vyama Jambo muhimu linalohitajika katika kufanikisha mchakato wa kuunganisha vyama ni matayarisho kabambe. Chama kinachounganishwa na kingine kitatarajia masuala kadhaa kutoka chama/vyama vinavyoungana nacho, hivyo kitalazimika kujitayarisha kutoa taarifa/majibu ya kweli kuhusu masuala hayo. Matayarisho ya mchakato wa kuunganisha vyama lazima yaanzie na mkutano wa kuweka mikakati wa wanachama wote wa vyama vyote vyenye nia ya kuunganisha vyama vyao. Itakuwa ni kazi ya timu hii kufanya mambo yafuatayo: • Kuonesha malengo ya kiuchumi na ya kimfumo ya kuunganisha vyama. • Kutayarisha Mpango wa Utekelezaji pamoja na Ratiba ya Utekelezaji wa kuunganisha vyama. • Kujielimisha kuhusu hali halisi ya vyama na hali ya uchumi. • Kuangalia wahusika wengine wa suala la kuunganisha vyama. • Kutambua vipingamizi vya kisheria na fedha kwendea kwenye kuunganisha vyama. • Kutayarisha Hati ya Makubaliano. • Mambo ya Kuonesha Katika Matayarisho ya Kuunganisha Vyama. A: Taarifa za Vyama: Nyaraka za Kisheria. • Chama/ vyama husika vipo kisheria? Orodha ya viongozi wa chama/vyama husika waliochaguliwa na vyombo husika vya vyama kwa mujibu wa katiba za vyama na sheria za nchi Utekelezaji wa sheria Kumbukumbu za vikao vya vyama. • Kumbukumbu hizo zinaelezea chochote kuhusu uamuzi wa kuunganishwa vyama? HATUA 7 HATUA 6 HATUA 5 HATUA 4 HATUA 3 HATUA 2 HATUA 1 MUUNGANIKO MASUALA MTAMBUKA YA VYAMA VYA WAFANYAKAZI 95 Orodha ya Nyaraka zinazobainisha shughuli vyama inafanywa na taasisi nyingine ikiwa ni pamoja na mali, biashara na uwekezaji. Orodha ya vyama vilivyojishirikisha navyo pamoja na wanachama. B: Nyaraka za Vyama Mipango Mkakati. Taarifa za vyama za mwaka, miezi sita. Matoleo ya vyama. Taarifa za Tathmini zilizowahi kutekelezwa. C: Masuala ya Fedha na Kumbukumbu Taarifa ya Mahesabu yaliyokaguliwa. Mpango wa shughuli za Kazi. Taarifa, tafiti zihusuzo msimamo wa fedha za chama/vyama. Taarifa ya Mkaguzi wa Nje kwa Uongozi wa chama. Maelezo ya karibuni yanayohusu fedha. Marejesho yanayohusu malipo ya kodi pamoja na mawasiliano ya chama na chombo cha kodi. Mikataba ya Mikopo na mambo mengine yahusianayo. D: Mikataba, Makubaliano na Sera Makubaliano ya chama, na maafisa wa chama na watumishi wa chama (ikiwa ni pamoja na taarifa isiyoandikwa kuhusu makubaliano yo yote). Mikataba na makubaliano baina ya chama na watoa huduma na wauzaji wa vifaa. Nyaraka kuhusu uwekezaji wa chama na mali za chama. Maelezo kuhusu uwekezaji wa pamoja wa chama na taasisi nyingine. E: Masuala ya Watumishi Makubaliano ya Uajiri. Mpango wa Mafao ya Watumishi na makubaliano. Mikopo ya Watumishi. Sera za Utumishi na miongozo ya Watumishi. Makubaliano na washirika pamoja na Makubaliano ya Pamoja. Hatua Muhimu za Kufikia Muunganiko wa Vyama Hakuna utaratibu wala kanuni mahususi za kufikia muunganiko wa vyama. Nchi nyingi hazina hata sheria mahsusi zinazoelekeza utaratibu wa kuunganisha vyama kisheria. Hatua zifuatazo ni muhimu kufuatwa ili kufikia muungano wa vyama ulio na mafanikio: Utayarishaji wa makubaliano baina ya vyama vinavyoungana Makubaliano haya lazima yatekelezwe mara tu baada ya Azimio la kupitisha muungano huo kupitishwa na wanachama wa vyama vinavyohusika na muungano huo. Makubaliano hayo lazima yasajiliwe. Kuhalalisha wanachama, mali za chama, na watumishi kutategemea maelekezo yaliyomo kwenye makubaliano hayo. Hivyo ni muhimu kusisitiza juu ya matayarisho bora na ya kitaalamu ya makubaliano hayo. Taarifa kwa Wanachama Wanachama lazima waarifiwe kuhusu makubaliano hayo na wapewe nafasi ya kutoa dukuduku lao kuhusu matokeo ya muunganiko huo wa vyama. Vyama pia vitawajibika kubadili baadhi ya mambo hasa kanuni mbali mbali ili viendane na hali mpya. MWONGOZO WA VYAMA VYA WAFANYAKAZI 96 Kuteua Msimamizi Huru Huyu atakuwa na wajibu wa kusimamia mchakato mzima wa kuunganisha vyama. Atatakiwa kufanya shughuli hii kwa ujuzi na weledi wa hali ya juu. Hali hii itategemea hali halisi itakayolazimisha kuteua msimamizi huru. Kuweka Sahihi kwenye Waraka wa Makubaliano Ili makubaliano yawafunge wahusika wote lazima watie sahihi kwenye waraka wa makubaliano. Kusajili Chama Kipya Chama kipya hatimaye lazima kisajiliwe ili kiweze kutekeleza majukumu yake kisheria. Taarifa zote za fedha, mali nyingine za chama na watumishi lazima iwasilishwe ili hatua za kufaa za kuviweka katika mfuko mmoja ziweze kuchukuliwa tayari kwa chama kipya kuanza kutekeleza majukumu yake. Hatua zifaazo MWONGOZO WA VYAMA VYA WAFANYAKAZI 97 REJEA Haki za Vyama vya Wafanyakazi na Haki nyinginezo za Binadamu katika Afrika-Toleo la ICFTU- AFRO, 1999 A Guide on Trade Union Merger Processes – Lessons from Africa and Norway – A Publication of Lo-Norway, 2012 Kitabu cha Mafunzo kwa Vikundi – DANIDA/TUCTA Publication, 2002 Historia ya Kuundwa kwa Vyama vya Wafanyakazi Zanzibar - A Seminar Paper presented at the ZATUC Seminar, 2000 Conflict Prevention, Management, and Resolution- Role of African Trade Unions – International Tripartite conference Paper, 2010 International Labour Organisation; International Labour Conventions and Recommendations 1919 -1995 ILO/SLAREA: A guide to Fundamental Standards and Principles of Freedom of Association ILO Office, Dar- es-Salaam ICFTU AFRO: Training Manual for Trade Union Organizers MWONGOZO WA VYAMA VYA WAFANYAKAZI 98 MFANYAKAZI THAMANI WAAJIRI TAMBUENI Kwa jina lake Manani Muumbaji wa dunia Yupweke hako wa thani Na wala hatotokea Shairi nalibaini Anipe nguvu Jalia Mfanyakazi thamani Waajiri nawambia Katika historia Mfanyakazi juweni Chanzo cha kutajirika Kwa waajiri jamani Ila thamani hakika Haipati asilani Mfanyakazi thamani Waajiri tambueni Kwa kweli hutarajiwa Kuuza uwezo wake Afanya kazi imara Atoe ujuzi wake Bei na wake ujira Atoe mwajiri wake Mfanyakazi thamani Waajiri muiweke Anauza nguvu zake Mfanyakazi hakika Hutoa uwezo wake Kukuza kinotajika Ila si fursa kwake Bei ilo muafaka Mfanyakazi thamani Waajiri natamka Muajiri mnunuzi Wa nguvu za mfanyakazi Pia na wake ujuzi Huhitaji uwe wazi Sasa kujipa mapenzi Kutoa bei maudhi Mfanyakazi thamani Waajiri kubarizi Kawekwa mfanyakazi Kama mkwezi sikia Siku zote yake moja Hakuna cha kuzidia Hata akwee mia moja Minazi na kupitia Mfanyakazi thamani Waajiri kusikia Chama cha wafanyakazi Ni la kwake tumaini Anahitajia wazi Aipate ahueni Kimtetee kwa radhi Kumkomboa yakini Thamani ya mfanyakazi Iwe juu duniani Madhila aliyonayo Mfanyakazi jamani Na Ubaguzi ambao Ni hatari duniani Chama kiwe na upeo Kimkomboe yakini Mfanyakazi thamani Awe juu duniani Pia sheria za kazi mfanyakazi Ajuwe Ailinde yake hadhi Nje na ndani mwenyewe Achague kwa mapenzi Kazi atakayo yeye Mfanyakazi thamani Awe juu duniani Bado mapambano bado mfanyakazi nchini Ukombozi wake bado Kuipata afueni Twahitajia matendo Ya chama kumuauni Mfanyakazi thamani Awe juu duniani. MWONGOZO WA VYAMA VYA WAFANYAKAZI 99 WIMBO WA MSHIKAMANO Wafanyakazi wote tujiunge pamoja, Wafanyakazi wote tujiunge pamoja, Wafanyakazi wote tujiunge pamoja, kujitenga hatari. Haya shime tujiunge, haya shime tujiunge, Haya shime tujiunge, kujitenga hatari. Mshikamano, daima ndio ukombozi wetu. Kauli za mshikamano ( Kiongozi: Mshikamano Wote: Tujiunge pamoja Kiongozi: Shime Wote: Nguvu moja, sauti umoja. ( Kiongozi: Umoja wetu Wote: Nguvu za mabadiliko ya jamii MWONGOZO WA VYAMA VYA WAFANYAKAZI 102 9 789229 310541 0 1 0 0 0 ISBN 978-92-2-931054-1 Kuhusu Waandishi MOHAMMED MWAMADZINGO Mohammed Mwamadzingo anafanya kazi na kitengo cha Shirika la Kazi Duniani kinachounganisha ofi si kuu ya shirika hilo na wafanyakazi wote duniani (ILO/ACTRAV) kuanzia Oktoba mwaka 1997 hadi sasa. Amefanya kazi katika vituo kadhaa Afrika (Abidjan, Addis Ababa, Harare na Pretoria) kama mtaalam wa maeneo kuhusu elimu ya wafanyakazi; kabla ya kuteuliwa kama Mchumi Mwandamizi katika afi si kuu ya Shirika la Kazi Duniani (ILO) Geneva, mnamo Machi 2008. Alichukua wadhifa wa Afi sa Msimamizi kanda ya Afrika mnamo Mei 2013. Kabla ya kujiunga na Shirika la Kazi Duniani, alikuwa mhadhiri wa somo la Uchumi Chuo Kikuu cha Nairobi, Kenya, kwa miaka tisa, kati ya Agosti 1988 na Septemba 1997. Wakati wa kipindi hiki alichukua majukumu mengi kama Mshauri wa mashirika mbalimbali kama Benki ya Dunia, Halmashauri ya Uchumi ya Umoja wa Mataifa kwa Afrika, Chuo cha Umoja wa Mataifa, katika Chombo cha Umoja wa Mataifa kinachoshughulikia elimu (UNESCO), Kituo cha Kimataifa cha Maendeleo na Utafi ti, DANIDA, kampuni mbali mbali nchini Kenya, Serikali ya Kenya na Shirika la Kazi Duniani (ILO). Mwamadzingo ni Msomi wa masuala ya Uchumi, baada ya kuhitimu shahada ya Digrii, Uzamili (Masters) kutoka Chuo Kikuu cha Nairobi mwaka 1986 na 1988 mtawalia. Isitoshe, alisomea Sera kuhusu Sayansi na Teknolojia katika Chuo cha Sussex, Uingereza, ambapo alihitimu shahada ya Uzamivu (PhD) katika falsafa mwaka 1995. Alizaliwa Mombasa, Kenya, mwaka wa 1962. TALIB OMAR MBWANA Talib Omar Mbwana ni mkongwe katika mambo ya vyama vya wafanyakazi na amehudumu katika nyadhifa kuu mbalimbali kwenye vitengo vya wafanyakazi vya Jumuiya ya Wafanyakazi Tanzania (JUWATA), kuanzia mwaka wa 1979. JUWATA ndiyo jumuiya tangulizi ya muungano wa sasa wa Vyama vya Wafanyakazi nchini Tanzania (TUCTA). Mbwana alihudumu kama mwanakamati katika kamati kuu za Kituo cha Muungano wa Kitaifa wa vyama vya wafanyakazi ambacho kilibadili jina kutoka JUWATA, Muungano wa Vyama vya Wafanyakazi Tanzania (OTTU), hadi Shirikisho la Vyama vya Wafanyakazi Tanzania (TFTU). Kati ya kipindi cha mwaka 1986 hadi 1992, Mbwana alihudumu kama Naibu wa Katibu Mkuu wa TFTU huko Zanzibar. Kufuatia uamuzi wa Bunge la Tanzania (Sheria ya Vyama vya Wafanyakazi 1998) iliyodhibiti ndoa kati ya wafanyakazi wa Tanzania na wale wa Zanzibar kwa kusingizia kuwa masuala ya wafanyakazi hayakujumuishwa kwenye masuala ya Muungano wa Jamhuri ya Tanzania. Mbwana alikuwa mstari wa mbele katika kuanzisha Muungano wa Wafanyakazi wa Serikali za mitaa ambapo alichaguliwa kama Katibu Mkuu. Alihudumu ZALGWU kuanzia mwaka wa 2000 hadi 2012 na kisha kustaafu. Kabla ya kujiunga na Vyama vya Wafanyakazi, Mbwana alikuwa kwenye taaluma ya Ualimu na alifundisha katika shule kadhaa huko Pemba kuanzia 1969. Mnamo mwaka wa 1985 aliajiriwa na Serikali ya Mapinduzi kama afi sa mwendeshaji wa eneo na kuteuliwa kama Mkurugenzi Mwendeshaji wa Eneo mwaka wa 1990. Mbwana alitunukiwa shahada ya Digrii katika Maendeleo ya Jamii na Uendeshaji na Chuo Kikuu cha Dar-Es-Salaam baada ya kujiunga nacho mwaka 1982. Talib Omar Mbwana alizaliwa Pemba, Zanzibar mwaka 1947.