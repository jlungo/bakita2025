 HOTUBA YA WAZIRI WA MALIASILI NA UTALII, MHESHIMIWA MOHAMED OMARY MCHENGERWA (MB.) WAKATI AKIWASILISHA BUNGENI MAKADIRIO YA MAPATO NA MATUMIZI KWA MWAKA WA FEDHA 2023/2024 VIONGOZI WA WIZARA Mhe. Mohamed Omary Mchengerwa (Mb.) WAZIRI WA MALIASILI NA UTALII Mhe. Mary Francis Masanja (Мb.) NAIBU WAZIRI WA MALIASILI NA UTALII Dkt. Hassan Abbasi Said KATIBU MKUU, WIZARA YA MALIASILI NA UTALII Bw. Anderson Gukwi Mutatembwa NAIBU KATIBU MKUU, WIZARA YA MALIASILI NA UTALII Mheshimiwa Spika, kufuatia taarifa iliyowasilishwa na Mwenyekiti wa Kamati ya Kudumu ya Bunge ya Ardhi, Maliasili na Utalii, leo katika Bunge lako Tukufu, ninaomba sasa kutoa hoja kwamba Bunge lako Tukufu lipokee na kujadili Taarifa ya Utekelezaji wa Mpango na Bajeti ya Wizara ya Maliasili na Utalii kwa mwaka wa fedha 2022/2023. Aidha, ninaomba Bunge lako Tukufu lijadili na kupitisha Mpango na Makadirio ya Mapato na Matumizi ya Wizara kwa mwaka wa fedha 2023/2024. Mheshimiwa Spika, nianze kwa bashrafu ya kumshukuru Mwenyezi Mungu, Mwingi wa Rehema kwa kunipa afya na uzima na kuniwezesha kusimama mbele ya Bunge lako Tukufu leo kutoa taarifa ya utekelezaji wa majukumu ya Serikali kupitia Sekta ya Maliasili na Utalii. Aidha, namshukuru Mwenyezi Mungu kwa kuendelea kuwajalia afya njema Viongozi wetu Wakuu wa Kitaifa, Waheshimiwa Mawaziri wenzangu, Waheshimiwa Wabunge, Viongozi wengine wa Serikali na wananchi kwa ujumla. Mheshimiwa Spika, kwa namna ya kipekee kabisa na kwa unyenyekevu mkubwa nimshukuru Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania, na Amiri Jeshi Mkuu, kwa kuendelea kuniamini na kuniteua kusimamia Wizara hii takriban miezi mitatu na siku 19 tangu Februari 14, 2023, aliponihamisha kutoka Wizara ya Utamaduni, Sanaa na Michezo. Namuahidi Mhe. Rais na Bunge lako kuwa mimi na watendaji wenzangu tutaendeleza kwa nguvu, maarifa, kujitoa, kujitolea na zaidi ubunifu mkubwa pale walipoishia wenzetu waliotutangulia na kwamba Bunge hili na mihimili mingine ya Dola itarajie ushirikiano wa dhati kutoka kwetu. Mheshimiwa Spika, usuli wa yote, Wizara hii imepewa dhamana ya kusimamia, kulinda na kuendeleza maeneo ya hifadhi za wanyamapori, misitu, nyuki na malikale yenye mchango mkubwa katika uhifadhi wa mazingira, ustawi wa wananchi lakini pia ukuaji wa uchumi. Aidha, Wizara ina jukumu la kuendeleza utalii ambao pia ni chanzo cha mapato ya fedha za kigeni na fursa za ajira kwa Watanzania. Ni kwa muktadha huo wa mtawanyiko wa majukumu ya Wizara hii, tulipoingia, mimi na wenzangu, tulifanya uchambuzi wa kina na kuja na falsafa mbili zinazojengwa katika nguzo kubwa mbili zinazofupisha muktadha wa malengo na majukumu adhimu ya Wizara hii kama ifuatavyo: Mosi, nguzo inayojenga jukumu kubwa la kwanza la Wizara hii ni UHIFADHI (yaani Conservation): Mheshimiwa Spika uhai wetu sisi wanadamu unategemea maji na pia viumbe hai wengine kama vile wanyama na mimea: karibu vyote hivi viko kwenye maeneo yanayolindwa au kupaswa kuangaliwa na Wizara hii. Karibu vyanzo vyetu vingi vya maji hapa nchini vinatokana na misitu iliyolindwa, misitu hiyo inayotupa leo kivuli, nishati, chakula isingelindwa isingekuwepo. Nchi yetu pia inasifika kwa wanyamapori waliotapakaa sehemu mbalimbali wanaosaidia utalii wetu, kitoweo na uchumi wa mwananchi mmoja mmoja na Taifa kwa ujumla. Vyote hivi bila uhifadhi, havitakuwepo. Ni vivutio hivi ambavyo kwa mujibu wa Ripoti ya Baraza la Utalii na Masuala ya Safari Duniani (World Travel and Tourism Council, WTTC) ya Mwezi Mei, 2022, imeitaja Tanzania kuwa nchi ya kwanza Afrika kwa kuwa na vivutio vya asili na kuwa miongoni mwa 10 Bora Duniani kwa uhimilivu wa maeneo yake kupokea watalii . Hii ni heshima kubwa kwa nchi yetu. Pili, Mheshimiwa Spika, nguzo yetu ya pili inayounda jukumu jingine kuu la Wizara ni KUJITANGAZA (yaani PROMOTION). Hii inatokana na muktadha wa nguzo ya kwanza kwamba nchi yetu imejaaliwa rasilimali nyingi za misitu, wanyamapori na malikale, ili rasilimali hizi zilete faida za kiutalii na uwekezaji mwingine mkubwa lazima zitangazwe kwa nguvu na ubunifu mkubwa. Tunatambua kwamba wahenga walipata kunena kuwa ”Chema Chajiuza, Kibaya Chajitangaza” tunawashukuru sana lakini katika zama hizi za ushindani, kila mtu akivutia alichonacho, sisi, TUMEAMUA NA WAKATI NI SASA, kwenda na kauli yao nyingine isemayo: ”Mgaagaa na Upwa Hali Wali Mkavu” Mwelekeo mpya sasa wa Wizara ni kuhakikisha ”Tunagaagaa na Upwa” kwa kuwekeza nguvu zaidi na kwa njia za kisasa na kiubunifu zaidi kutangaza rasilimali zetu na utalii wetu ili kuliingizia Taifa letu mapato zaidi katika sekta hii ambayo hata bila kuwekeza sana katika kujitangaza tayari inachangia asilimia 25 ya fedha za kigeni na asilimia 21 ya Pato la Taifa. Tunaweza na inawezekana kwenda maradufu ya sasa na hapa tulipo. Mheshimiwa Spika, nitumie fursa hii kumpongeza na kumshukuru sana Mheshimiwa Rais Dkt. Samia Suluhu Hassan, kwani yeye ndiye mwana maono mkuu wa falsafa na misingi niliyoieleza hapo juu kwani amekuwa MHIFADHI namba moja anayehakikisha wanyamapori, misitu na vyote vilivyomo ndani yake vinalindwa kwa faida ya leo na vizazi vijavyo na yeye na Serikali zilizopita wameruhusu takriban asilimia 32 ya ardhi ya nchi yetu kuwa maeneo maalum yaliyohifadhiwa. Akiwa muumini pia wa nguzo kuu ya pili ya sekta hizi, ni yeye pia aliyetoka ofisini na kwenda milimani, mabondeni, baharini, hifadhini na hata majukwaani kushiriki filamu ya ”TANZANIA; THE ROYAL TOUR,” hivyo kusaidia kuutangaza utalii wetu katika namna ambayo haijapata kutokea na kuleta faida lukuki ambazo tutazieleza punde. Mheshimiwa Spika, Halikadhalika, napenda pia kutumia fursa hii kuwapongeza Mheshimiwa Dkt. Philip Isdor Mpango, Makamu wa Rais wa Jamhuri ya Muungano wa Tanzania; Mheshimiwa Dkt. Hussein Ali Mwinyi, Rais wa Serikali ya Mapinduzi ya Zanzibar na Mwenyekiti wa Baraza la Mapinduzi, Mheshimiwa Kassim Majaliwa Majaliwa (Mb.), Waziri Mkuu wa Jamhuri ya Muungano wa Tanzania; kwa jinsi nao, kwa nyakati tofauti ambavyo wamekuwa wakijipambanua kuwa waumini na watekelezaji wakubwa wa maono ya Mhe. Rais katika uhifadhi na Utangazaji wa Utalii. Mheshimiwa Spika, sisi waumini wa uhifadhi, uendelezaji na utangazaji wa utalii, tunaamini kwa dhati kuwa kwa namna moja au nyingine, kila Mtanzania ni mdau wetu na kila anachokifanya au kukitenda kilicho chema kinasaidia kufikia azma kuu ya nchi yetu kufikia watalii milioni 5 na mapato yanayofikia Dola za Marekani Bilioni 6 ifikapo mwaka Hivyo basi, kwa niaba ya wadau wa uhifadhi na utalii na Watanzania wote kwa ujumla natumia fursa hii kulipongeza Bunge lako Tukufu kupitia wewe Mheshimiwa Dkt. Tulia Ackson Mwansasu (Mb.), Spika wa Bunge la Jamhuri ya Muungano wa Tanzania na Mheshimiwa Mussa Azzan Zungu (Mb.), Naibu Spika, Wenyeviti wa Bunge, Wenyeviti wa Kamati mbalimbali na wabunge wote kwa miongozo yenu ya mara kwa mara, ushauri na mapendekezo ya kuhakikisha uhifadhi na utangazaji wa utalii vinaendelea vyema. Kwa upande mwingine, naungana na Waheshimiwa Mawaziri wenzangu walionitangulia kumpongeza Mheshimiwa Abdul Yussuf Maalim kwa kuchaguliwa kuwa Mbunge wa Jimbo la Amani, Zanzibar na kuungana nasi katika Bunge hili. Mheshimiwa Spika, ”Figa Moja Haliinjiki Chungu” kwa dhati, na nia yako ya kutusaidia kwa karibu, ulitupa Kamati ya Kudumu ya Bunge ya Ardhi, Maliasili na Utalii yenye wabunge wabobezi na watopezi wa sekta hii na wenye mapenzi na uhifadhi na utangazaji wa utalii chini ya Uenyekiti wa Mheshimiwa Timotheo Paul Mnzava (Mb.); Makamu Mwenyekiti Mheshimiwa Najma Murtaza Giga (Mb.); na Waheshimiwa Wanakamati. Wabobezi hawa, wametuthibitishia kuwa ”Penye wengi pana mengi,” wamejadili nasi, wametoa ushauri na mapendekezo na vyote sasa vimekuwa msingi wa mapendekezo ya makadirio haya ya mapato na matumizi na bajeti ya Wizara kwa mwaka wa fedha /2024. Tunawashukuru sana. Mheshimiwa Spika, ”Chanda Chema Huvikwa Pete” naomba kutumia fursa hii pia kuwashukuru viongozi na Watendaji wenzangu Wizarani na katika taasisi zetu kwa ushirikiano, ubunifu, usimamizi na utekelezaji makini wa yale ambayo tunaelekezwa au yapo kwenye mikakati ya Serikali na Wizara. Nawashukuru: Mheshimiwa Mary Francis Masanja (Mb.), Naibu Waziri mbobezi wa sekta hizi; Dkt. Hassan Abbasi Said, Katibu Mkuu mbunifu asiyechoka; Ndugu Anderson Gukwi Mutatembwa, Naibu Katibu Mkuu mwanamikakati makini; Wakurugenzi wa Idara na Vitengo na Wakuu wa Taasisi, wanataaluma mahiri; na wafanyakazi wa kada za kati mpaka wa chini wanaojituma sana, wote nawashukuru kwa kujitoa sana katika kutekeleza majukumu yao. Hakika nyie ni nguzo muhimu ya Wizara. Mheshimiwa Spika, kipekee pia, nitambue na kushukuru, kwa umaalum wake na kwa unyenyekevu wa juu kabisa, askari na maafisa wa jeshi la uhifadhi wanaokesha kila uchao maporini, vilimani, mabondeni, kwenye maji au misitu minene, kwenye jua, kwenye mvua usiku au mchana kulinda na kuhifadhi rasilimali zetu za wanyamapori, malikale, misitu na nyuki. Mheshimiwa Spika, katika kutimiza wajibu wao kwa Taifa, wapo vijana wetu wazalendo, watoto wetu na wajukuu zetu waliojitoa kuishi misituni na maporini kulinda raslimali zetu ambao kwa kujitoa kwao huko, wamejeruhiwa na hata wengine wamepoteza maisha wakiwemo askari Deus Mwakajegela aliyefariki kwa kuchomwa mkuki mwaka jana na mwananchi wakati akilinda mpaka wa Hifadhi ya Taifa Serengeti; askari Theonas Nota aliyefariki kwa ajali ya ndege aina ya Cesna 192-5HFZS wiki mbili zilizopita akienda doria kule Pori la Akiba Selous; na askari Taiko Olesalei Marau ambaye alikuwa mstari wa mbele akiongoza doria na wenzake watano katikati ya Eneo la misitu minene ya Hifadhi ya Ngorongoro Mei 18, 2023, aliyevamiwa na kuuawa na mnyama hatari aina ya mbogo na wapo jumla ya askari 13 wa Wakala wa Huduma za Misitu waliouawa na wananchi au majangili wa misitu katika maeneo mbalimbali nchini akiwemo mmojawapo ambaye ametoweshwa na mpaka sasa hajulikani alipo na familia yake imebaki kuishi na majonzi makubwa. Jitihada za kumtafuta mtumishi huyo bado zinaendelea. Mheshimiwa Spika, Aidha, Bunge lako Tukufu pia litambue kuwa Taifa liliwapoteza askari wa TAWA, James Chacha Karomba, aliyeuwawa na wafugaji akitekeleza majukumu yake katika Pori la Akiba Inyonga, askari Mwita Msabi aliyeuawa na majangili wakati wa Doria ya ushirikiano na TFS katika hifadhi ya msitu wa Uzungwa, askari Chacha Mwita Magoro, Nkwabi Daudi na Mathias Mgongolwa waliofariki katika ajali ya maji wakati wakipambana na majangili katika Mapori ya Igombe, Lukwika Lumesule na Kilombero. Mheshimiwa Spika, Hakuna namna ya kuwalipa mashujaa hawa, zaidi ya kuwaombea, kuendelea kuwatambua na kuwathamini daima milele na sisi sote kuazimia kuendeleza walipoishia katika kuzilinda rasilimali zetu. Mwenyezi Mungu azilaze roho zao mahali pema peponi. Amen. Lakini ni vyema kusisitiza hapa kwa wananchi wetu kutii sheria bila shuruti na pia kuwaona askari hawa kuwa wazalendo wa Taifa na kushirikiana nao. Naendelea kuwasihi askari wetu wa Jeshi la Uhifadhi, licha ya mafunzo ya kijeshi waliyonayo na silaha walizokabidhiwa, kuendelea kujizuia na kutumia busara kila inapobidi, kama ambavyo wamefanya mara nyingi, katika kuendelea kukabiliana na wananchi wasiotaka kutii sheria na wanapokabiliana na wahalifu wengine. Mheshimiwa Spika, natambua katika kipindi cha mwaka mmoja uliopita, Bunge lako Tukufu pia limeondokewa na baadhi ya Wabunge wenzetu akiwemo Mhe. Mussa Hassan Mussa, aliyekuwa Mbunge wa Jimbo la Amani Zanzibar. Aidha, nitoe pole pia kwa Bunge lako na Serikali kwa kuondokewa na Wabunge wenzetu wa zamani: Waziri wa zamani wa Mambo ya Nje, Mhe. Bernard Kamilius Membe; Mhe. Herman Kiligini Waziri wa zamani wa Kilimo na Mifugo; na Mhe. Nimrod Mkono aliyekuwa Mbunge wa zamani wa Jimbo la Butiama. Mungu aziweke roho za marehemu mahala pema peponi, Amen. Mheshimiwa Spika, ’’Kibuzi na Kibuzi Hununua Jahazi’’, katika kuelekea mwisho lakini si kwa umuhimu wa bashrafu ya hotuba yangu, nikiri nguvu, ari na kujituma kwangu katika kuwahudumia wadau wa maliasili na utalii kunachangiwa kwa kiasi kikubwa na makundi haya mawili: mosi nawashakuru sana wananchi wa Jimbo langu la Rufiji kwa kuendelea kunipa ushirikiano katika kutekeleza majukumu ya kitaifa na Jimbo na kuniombea kila siku. Ninaahidi sitawaangusha na nitaendelea kushirikiana nao kila hatua katika kuleta maendeleo ya Jimbo letu na Taifa kwa ujumla. Pili na kipekee, naishukuru sana na kwa dhati ya kipekee familia yangu kwa upendo wao, uvumilivu na maombi yao wakati wote wa utekelezaji wa majukumu yangu ya kitaifa. Sina cha kuwalipa zaidi ya kuwaahidi utendaji bora na kuwaheshimisha. Mheshimiwa Spika, hotuba yangu imegawanyika katika sehemu sita ambazo ni: Utangulizi; Majukumu, Mwelekeo na Vipaumbele vya Wizara; Mchango wa Maliasili na Utalii katika kukuza Uchumi na Maendeleo Endelevu; Maoni na Ushauri wa Kamati ya Kudumu ya Bunge ya Ardhi, Maliasili na Utalii; Utekelezaji wa Mpango na Bajeti ya Mwaka wa Fedha 2022/2023; na Mpango na Bajeti ya Wizara kwa Mwaka wa Fedha 2023/2024. MAJUKUMU, MWELEKEO NA VIPAUMBELE VYA WIZARA Mheshimiwa Spika, jukumu kuu la Wizara ni kuhifadhi na kusimamia matumizi endelevu ya maliasili, malikale na maendeleo ya utalii. Jukumu hilo linajumuisha uendelezaji wa Sekta ya Utalii kwa kupanua wigo wa mazao ya utalii, kuimarisha utangazaji na kuboresha huduma za utalii ili kuongeza mchango wake katika pato la Taifa; kusimamia uhifadhi wa rasilimali za wanyamapori na misitu kwa kufanya doria ndani na nje ya maeneo yaliyohifadhiwa; kudhibiti wanyamapori wakali na waharibifu; na kusimamia ukusanyaji wa maduhuli yatokanayo na rasilimali, matumizi endelevu ya rasilimali za maliasili na malikale. Katika kutekeleza jukumu hilo, Wizara huandaa Sera, Sheria, Kanuni, Mikakati na Miongozo mbalimbali inayolenga kuboresha uhifadhi na matumizi endelevu ya rasilimali za wanyamapori, misitu, nyuki na malikale; na maendeleo ya utalii. Sambamba na hilo, Wizara inaongozwa na misingi ya Uwazi na Uwajibikaji, Utaalam, Ushirikishwaji na Uhifadhi Endelevu. Mheshimiwa Spika, katika kipindi cha miaka mitatu (2022/2023 – 2024/2025) Wizara itatekeleza mikakati mbalimbali iliyojikita katika dhana za uhifadhi na utangazaji utalii. Hatua hii inalenga kuinua mchango wa sekta ya utalii kiuchumi na kuleta mageuzi ya haraka yenye lengo la kufikia na hata kuvuka idadi ya watalii milioni tano na mapato ya Dola za Marekani bilioni sita ifikapo mwaka 2025, kama ilivyoainishwa kwenye Ilani ya CCM ya mwaka 2020. Mikakati hiyo inajumuisha: kutekeleza njia mbalimbali za uhifadhi na ujenzi wa miundombinu ya kuvutia watalii; kuratibu uzalishaji wa filamu 4 za kimataifa; kutangaza kaulimbiu ya “Tanzania Unforgettable” katika ligi kubwa za michezo za Marekani, Uingereza na Hispania; kutangaza utalii wa Tanzania kwa njia za kidijitali; kuwekeza utangazaji wa utalii kwa kulipia makala na filamu za Tanzania katika mashirika ya ndege; kuandaa na kutumia majukwaa ya matamasha ya kimataifa kutangaza utalii; kutumia vyombo vya habari vya kimataifa vyenye ushawishi; kutumia fursa za masoko ya ndani na kikanda kutangaza utalii; kutumia ofisi za balozi, mabalozi wa hiari wa utalii na watu mashuhuri; kutumia mitandao ya kijamii ikiwemo YouTube, Amazon, Google, Facebook, TripAdvisor, IMDb na WeChat ambayo inafikiwa na watu wengi zaidi; na ziara za mafunzo (FAM Trips) kwa makundi mbalimbali ikiwemo wakala wa biashara za utalii, waandishi wa habari na wawekezaji katika masoko ya utalii. Mheshimiwa Spika, Wizara pia inalenga kutangaza kaulimbiu ya “Tanzania Unforgettable” katika ligi kubwa za michezo hasa soka, kikapu na riadha Marekani na Ulaya kwenye masoko yetu makuu na yale mapya ya kimkakati na tayari mazungumzo na vilabu husika yanaendelea. Aidha, katika kuendeleza utalii wa utamaduni na matukio, Wizara itaendelea kushirikiana na waandaaji wa matamasha mengine duniani kama vile BET, Superbowl, Afrima, MTV Mama, Coechella na Tommorrow Land ili kujitangaza. Lakini pia Wizara inakamilisha mikakati ya kuendelea kushirikiana na Serikali ya Mapinduzi ya Zanzibar katika kuboresha zaidi Tamasha la SAUTI ZA BUSARA vilevile kubuni Tamasha kubwa lingine kwa Tanzania Bara litakaloileta dunia Tanzania na hasa katika miji kitovu cha Utalii kama Arusha, Kilimanjaro, Mwanza, Mara na Manyara. MCHANGO WA SEKTA ZA MALIASILI NA UTALII KATIKA KUKUZA UCHUMI NA MAENDELEO ENDELEVU Mheshimiwa Spika, umuhimu wa sekta ya maliasili na utalii kwa Taifa unaweza kuelezwa kwa namna nyingi, mifano mingi na takwimu nyingi, lakini itoshe tu kuonesha kuwa, hata wakati huu ambapo hatujawekeza vya kutosha ili kuvuna matunda ya sekta hizi, tayari mchango wa sekta hizi ni mkubwa kama ifuatavyo: wakati sekta ya utalii pekee inachangia asilimia 25 ya fedha za kigeni, sekta ya misitu inachangia kwa asilimia 5.9 mapato yote ya nje; mchango wa sekta ya utalii ni takriban asilimia 17.5 na sekta ya misitu na nyuki asilimia 3.3 ya pato la taifa. Aidha, kwa sasa, hapa nchini, asilimia 85 ya nishati yote inayotumika nchini hutokana na matumizi ya miti (mkaa na kuni). Vilevile, asilimia 90 ya vifaa vya ujenzi na samani vinavyotumika majumbani hutokana na rasilimali za misitu. Mheshimiwa Spika, fauka ya hayo, umuhimu wa sekta hii kiuchumi ni UHAI WA MWANADAMU: pamoja na uhifadhi wa vyanzo vya maji ambavyo vingi viko katika maeneo yaliyohifadhiwa na yanayoendelea kulindwa kupitia Sekta ya Maliasili na Utalii, asilimia 90 ya umeme unaozalishwa kwa nguvu ya maji nchini unatokana na vyanzo vya maji vilivyopo ndani ya maeneo yaliyohifadhiwa. Aidha, vituo vya uzalishaji umeme vya Mtera, Kihansi na Kidatu vinategemea maji yanayotoka katika hifadhi za Taifa za Kitulo, Ruaha na Udzungwa pamoja na mapori ya akiba ya Rungwa, Mpanga Kipengere na Kilombero; na hifadhi za misitu za Iyovi, Nanganje, Masagati, Makombe na Shamba la Miti Sao Hill. Mheshimiwa Spika, vilevile, vyanzo hivyo vinaendelea kuchangia maji kwenye mradi wa Bwawa la kuzalisha umeme la Mwl. Nyerere vikiungana na vyanzo vya maji vinavyotoka katika hifadhi za misitu za Magombera, Uluguru, Nanganje, Iwonde, Masagati, Sali, Mzelezi, Nawenge, Muyowe, Mhulu, Ligamba, Ukwiva na Palaulanga. Kwa upande mwingine, kituo cha kuzalisha umeme cha Hale kinategemea maji kutoka kwenye vyanzo vya maji vilivyopo katika hifadhi za Taifa Mlima Kilimanjaro, Arusha na misitu ya Milima ya Tao la Mashariki. Pia, vyanzo hivyo huchangia katika mito mbalimbali ambayo hutumika kwa shughuli za kilimo, ufugaji na matumizi ya nyumbani. Sambamba na hilo, hifadhi za Taifa, misitu ya Lindimaji, mapori ya akiba, mapori tengefu na maeneo ya ardhioevu hutoa huduma za kiikolojia. Mheshimiwa Spika, vilevile, mazao ya nyuki hutumika kwa chakula na malighafi za viwanda vya kutengeneza vipodozi, madawa na vyakula. Pia, nyuki ni rafiki wa mazingira na mchavushaji mkuu wa mimea, hivyo husaidia kuongeza uzalishaji wa mazao ya kilimo. Takriban asilimia 80 ya mimea yote ya chakula huchavushwa na nyuki. Kwa upande mwingine, maeneo ya hifadhi ni muhimu katika uhifadhi wa udongo na ufyonzaji wa hewa ukaa, hali inayopunguza athari za mabadiliko ya tabianchi. Vilevile, malikale zinatumika kuhifadhi historia, tamaduni zetu na huvutia watalii. Mheshimiwa Spika, kwa minajili ya kufupisha umuhimu wa sekta za uhifadhi kwa uhai wa Taifa yatosha kumnukuu Baba wa Taifa, Mwalimu Julius K. Nyerere, mwaka 1961, alitoa tamko kwenye Kongamano la Kimataifa la Uhifadhi kuhusu mustakabali wa wanyamapori katika Afrika huru. Tamko hili maarufu kama Arusha Manifesto lilisema, nanukuu: "Uhai wa wanyamapori ni jambo linalotuhusu sote katika Afrika. Viumbe hawa wa porini, wakiwa katika mapori wanamoishi, siyo muhimu tu kwa ajili ya kuajabiwa na kuvutia lakini pia ni sehemu ya maliasili yetu na pia ndio mustakabali wa maisha yetu ya baadaye. Kwa kukubali dhamana ya wanyamapori wetu tunatamka kwa dhati kwamba tutafanya kila tuwezalo kuhakikisha kwamba wajukuu wa watoto wetu wataweza kufurahia urithi huu mkubwa na wa thamani adhimu. Uhifadhi wa wanyamapori na maeneo yote yenye mapori huhitajia maarifa ya kitaalamu, wafanyakazi waliopata mafunzo maalumu, na fedha; na hivyo tunaomba mataifa mengine yashirikiane nasi katika kazi hii muhimu, ambayo kufanikiwa au kutofanikiwa kwake hakuathiri tu Bara la Afrika bali ulimwengu mzima kwa ujumla". (Mwalimu J.K. Nyerere 1961). Tamko hili limekuwa ni msingi wa uhifadhi na matumizi endelevu ya wanyamapori nchini na hivyo ninawaomba wadau wote kuendelea kushirikiana kikamilifu na Wizara katika kufanikisha azma hiyo ya Baba wa Taifa na kwetu sisi katika mwaka mmoja uliopita na katika miaka mingi ijayo maono haya yameendelea na yataendelea kuwa mwelekeo wetu. MAONI NA USHAURI WA KAMATI YA KUDUMU YA BUNGE YA ARDHI, MALIASILI NA UTALII Mheshimiwa Spika, mnamo tarehe 03 Juni , Wizara iliwasilisha katika Bunge lako Tukufu Makadirio ya Mapato na Matumizi kwa mwaka wa fedha 2022/2023, na kupokea maoni na ushauri wa Kamati ya Kudumu ya Bunge ya Ardhi, Maliasili na Utalii pamoja na michango ya Waheshimiwa Wabunge, kwa lengo la kuboresha utekelezaji wa majukumu ya Wizara. Vilevile, imepokea maoni ya Kamati wakati ikiwasilisha taarifa ya utekelezaji wa mpango na bajeti ya mwaka wa fedha 2022/2023 na makadirio ya mapato na matumizi kwa mwaka wa fedha 2023/2024. Mheshimiwa Spika, ushauri na maoni ya Kamati yalikuwa ni pamoja na: kuendelea kuweka mikakati madhubuti ya kuongeza nguvu katika utambuzi na utangazaji wa vivutio vya utalii; kufanya tathmini ya utekelezaji wa Mradi wa Usimamizi wa Maliasili na Kuendeleza Utalii Kanda ya Kusini ili maeneo mengine yanufaike na mradi huo katika awamu ya pili; na kutatua migogoro ya mipaka kwenye maeneo ya hifadhi kwa wakati ili kuepusha madhara yanayoendelea kujitokeza. Ushauri mwingine uliotolewa ni pamoja na Wizara kuchukua hatua madhubuti za haraka katika kukabiliana na changamoto za migongano ya binadamu na wanyamapori wakali na waharibifu; kuharakisha mchakato wa kupandisha hadhi Wakala wa Huduma za Misitu Tanzania kuwa Mamlaka; kuharakisha mapitio ya Sera na Sheria ambazo zimepitwa na wakati; na kuharakisha mchakato wa kuleta Bungeni Muswada wa Sheria ya Mamlaka ya Usimamizi wa Wanyamapori . Mheshimiwa Spika, naomba kulitaarifu Bunge lako Tukufu kuwa Wizara imezingatia maoni na ushauri wa Kamati ya Kudumu ya Bunge ya Ardhi, Maliasili na Utalii katika utekelezaji wa majukumu yake kwa mwaka wa fedha 2022/2023 na maandalizi ya mpango na bajeti kwa mwaka wa fedha 2023/2024. UTEKELEZAJI WA MPANGO NA BAJETI KWA MWAKA 2022/2023 Mheshimiwa Spika, Wizara inasimamia maeneo yaliyohifadhiwa kisheria yenye ukubwa wa kilomita za mraba takriban 307,800 sawa na asilimia ya eneo lote la nchi. Maeneo hayo yanajumuisha hifadhi za Taifa 22, Eneo la Hifadhi ya Ngorongoro, Mapori ya Akiba 29, Mapori Tengefu 23, Maeneo ya Jumuiya ya Hifadhi za Wanyamapori 22, maeneo matatu ya ardhioevu chini ya mkataba wa Ramsar, Hifadhi za Misitu ya asili 416, Hifadhi za Misitu ya Mazingira Asilia 23, Mashamba ya Miti ya Serikali , Hifadhi za Nyuki 14, Maeneo ya Malikale 132 na Vituo Saba vya Makumbusho ya Taifa. Mheshimiwa Spika, utekelezaji wa Mpango na Bajeti ya Wizara kwa mwaka wa fedha 2022/2023 umezingatia miongozo mbalimbali ikiwemo Mwongozo wa Maandalizi ya Mpango na Bajeti kwa mwaka /2023 - 2024/2025, Mpango wa Tatu wa Maendeleo wa Taifa wa Miaka Mitano (2021/2022 - /2026), Ilani ya Uchaguzi ya Chama cha Mapinduzi ya mwaka 2020 - 2025, Sheria na Sera mbalimbali, Mpango Mkakati wa Wizara (2021/2022 - 2025/2026), maagizo mbalimbali ya viongozi wa Serikali na Mikataba ya Kikanda na Kimataifa. Mheshimiwa Spika, ninaomba sasa nitoe taarifa ya utekelezaji wa majukumu ya Wizara ya Maliasili na Utalii kwa mwaka wa fedha 2022/2023. Ukusanyaji wa Maduhuli Mheshimiwa Spika, katika mwaka wa fedha /2023, Wizara ilipangiwa kukusanya jumla ya Shilingi 670,856,583,921.00. Kati ya fedha hizo, Shilingi 469,364,418,596.00 zinakusanywa kupitia mifumo ya TEHAMA ya Wizara kwenda Mamlaka ya Mapato Tanzania kutokana na vyanzo vya mapato kutoka TANAPA, NCAA na TAWA; na Shilingi ,492,165,325.00 zinakusanywa na Wizara kutokana na vyanzo vya mapato kutoka Idara, Mifuko na baadhi ya Taasisi zake kupitia mfumo wa MNRT Portal. Mheshimiwa Spika, hadi kufikia mwezi Aprili , Wizara imekusanya jumla ya Shilingi ,339,998,496.49 sawa na asilimia 92 ya lengo la makusanyo. Kati ya fedha hizo, Shilingi ,701,521,769.48 zimekusanywa na Wizara kutokana na vyanzo vya taasisi za TANAPA, NCAA na TAWA; na Shilingi 130,638,476,727.01 zimekusanywa na Wizara kutokana na Idara, mifuko na taasisi zake nyingine. Matumizi ya Kawaida na Maendeleo Mheshimiwa Spika, katika mwaka wa fedha /2023, Wizara iliidhinishiwa kutumia jumla ya Shilingi 624,142,732,000 kwa ajili ya matumizi ya kawaida na miradi ya maendeleo. Kati ya fedha hizo Shilingi 443,706,567,000 ni kwa ajili ya matumizi ya kawaida na Shilingi 180,436,165,000 kwa ajili ya miradi ya maendeleo. Hadi kufikia Aprili 2023, Wizara na taasisi zake ilipokea jumla ya Shilingi ,172,169,458.11 sawa na asilimia 72 ya fedha iliyoidhinishwa kwa mwaka wa fedha 2022/2023. Kati ya fedha hizo, Shilingi 353,800,483,601 ni kwa ajili ya matumizi ya kawaida na Shilingi ,371,685,857.11 kwa ajili ya miradi ya maendeleo . Fedha za matumizi ya kawaida zinajumuisha jumla ya Shilingi 144,708,217,720.46 fedha za matumizi mengineyo na Shilingi ,092,265,880.56 fedha za mishahara . Fedha zilizopokelewa zimewezesha kufanikisha utekelezaji na kuleta mafanikio mbalimbali katika Sekta ya Maliasili na Utalii. Mafanikio Mheshimiwa Spika, katika utekelezaji wa majukumu yake kwa mwaka wa fedha 2022/2023, Wizara imepata mafanikio mbalimbali yakiwemo: Kuongezeka kwa Idadi ya Watalii na Mapato Mheshimiwa Spika, kufuatia juhudi zilizofanyika za kutangaza vivutio vya utalii, kuimarika kwa miundombinu ya utalii ndani ya hifadhi na kuanzishwa kwa Programu maalum ya kutangaza nchi ijulikanayo kama Tanzania – the Royal Tour pamoja na mikakati mingine ya kutangaza utalii, idadi ya watalii wa ndani na kimataifa waliotembelea maeneo ya hifadhi na Makumbusho ya Taifa imeongezeka kutoka watalii 1,711,625 mwaka 2021 hadi kufikia watalii ,818,180 mwaka 2022 sawa na ongezeko la asilimia Katika ongezeko hilo idadi ya watalii wa kimataifa imeongezeka kutoka watalii 922,692 mwaka 2021 hadi kufikia watalii 1,454,920 mwaka 2022 sawa na ongezeko la asilimia 57.7. Aidha, idadi ya watalii wa ndani imeongezeka kutoka watalii 788,933 mwaka hadi 2,363,260 mwaka 2022 sawa na ongezeko la asilimia 199.5. Napenda kuchukua fursa hii kuwapongeza Watanzania kwa mwamko wao kutembelea vivutio vya utalii na ninawahamasisha waendelee kutembelea vivutio hivyo zaidi. Vilevile, ni vyema wananchi wakashiriki kunufaika na utalii unaoongezeka nchini ikiwemo hasa katika maeneo ya hifadhi na miji ya kitalii kuhakikisha wanaboresha makazi yao (home stays) na hata kujenga makazi maalum kwa ajili ya watalii wanaopenda kuishi wenyewe au na jamii kufikia huko. Tanzania Kuendelea Kutambulika Kimataifa Mheshimiwa Spika, kufuatia mikakati mbalimbali ya utangazaji utalii ikiwemo uendelezaji wa Programu ya Tanzania – the Royal Tour, Tanzania imeendelea kutambulika Kimataifa na kupata Tuzo mbalimbali zikiwemo: Hifadhi ya Taifa Serengeti kuwa hifadhi bora Afrika (African’s Leading National Park Attraction) kwa kipindi cha miaka minne mfululizo kuanzia mwaka 2019 hadi 2022; Tanzania kuwa nchi ya saba miongoni mwa nchi 18 za Afrika zilizo bora kutembelewa kiutalii kwa mwaka 2022; Hifadhi ya Taifa ya Serengeti kuwa miongoni mwa vivutio sita vikubwa vinavyopendekezwa kutembelewa mwezi Juni, Taarifa hizo ni kwa mujibu wa utafiti uliofanywa na taasisi kubwa duniani ya masuala ya utalii ya Tripadvisor ya nchini Marekani. Sambamba na hilo, Hifadhi ya Taifa Serengeti imeorodheshwa kuwa eneo la kwanza kati ya maeneo 15 maridhawa kutembelewa mwezi Juni, 2023 kulingana na taarifa iliyotolewa na U.S. News & World Report. Vilevile, Bodi ya Utalii Tanzania imefanikiwa kuwa Mshindi wa Kwanza kwa Taasisi zinazotangaza Utalii Afrika (African’s Leading Tourist Board) kupitia mashindano yaliyoratibiwa na World Travel Awards. Mheshimiwa Spika, kwa upande mwingine, hifadhi tatu za Tanzania zimeingizwa kwenye orodha ya hifadhi 25 bora duniani kupitia Travelers’ Choice Destination – National Parks of the World ambapo Hifadhi ya Taifa ya Serengeti imekuwa ya kwanza ikifuatiwa na Hifadhi za Taifa Kilimanjaro na Tarangire kwa ripoti ya mwaka 2022. Katika hatua nyingine, asali inayozalishwa nchini kutoka katika miti jamii ya miombo imeshika nafasi ya pili kwa ubora katika ukanda wa Afrika kupitia mashindano yaliyofanyika kwenye Kongamano la Wafugaji Nyuki Kanda ya Afrika (African Symposium) nchini Afrika ya Kusini mwezi Machi, 2023. Kupandishwa Hadhi Maeneo ya Hifadhi na Misitu Mheshimiwa Spika, Wizara imefanikiwa kupandisha mapori tengefu mawili , Kilombero na Pololeti, kuwa mapori ya akiba. Hatua hii imeongeza idadi ya mapori ya akiba kutoka 27 hadi 29. Lengo la jitihada hizi ni kuimarisha ulinzi na matumizi endelevu ya rasilimali zilizopo katika mapori hayo. Vilevile, upandishwaji hadhi wa mapori hayo unalenga kuchochea uhifadhi, utunzaji wa vyanzo vya maji na uwekezaji katika shughuli za utalii wa picha na uwindaji. Katika kuimarisha ushiriki wa jamii kwenye uhifadhi wa rasilimali za wanyamapori, Wizara imewezesha uanzishwaji wa Jumuiya ya Hifadhi ya Wanyamapori ya Mpimbwe katika Mkoa wa Katavi. Kwa upande mwingine, Wizara imewezesha uanzishwaji wa Msitu wa Halmashauri ya Ulanga wenye ukubwa wa hekta 57,370 na misitu 17 ya vijiji yenye ukubwa wa hekta 104,185 kutoka katika vijiji 17 vya wilaya za Kilwa, Tunduru, Liwale na Kilindi. Sambamba na hilo, ushirikishwaji wa wananchi kutumia rasilimali za samaki na nyuki katika Mapori ya Akiba Kilombero, Uwanda, Ugalla na Moyowosi umeimarika. Kuimarika kwa Ulinzi wa Rasilimali za Wanyamapori na Misitu Mheshimiwa Spika, Wizara imeendelea kuongeza jitihada za kuimairisha ulinzi na uhifadhi wa rasilimali za maliasili kwa kudhibiti ujangili, biashara haramu ya nyara, uvunaji haramu wa mazao ya misitu na nyuki na uvamizi wa maeneo yaliyohifadhiwa. Jitihada hizi pamoja na mambo mengine zimewezesha kuongezeka kwa idadi ya tembo kutoka 43,330 mwaka hadi 60,000 mwaka 2023 na kuifanya Tanzania kuendelea kuwa nchi ya tatu barani Afrika kwa kuwa na tembo wengi. Kwa upande mwingine, idadi ya faru weusi imeendelea kuongezeka kutoka 163 mwaka hadi 238 mwaka 2022 na hivyo kuvuka lengo la Mkakati wa Kitaifa wa Kuhifadhi Faru 205 ifikapo Desemba 2023. Sambamba na hilo, taarifa za hali ya usalama zinaonesha katika kipindi cha mwezi Julai hadi Aprili 2023 hakuna vifo vya wanyamapori vilivyotokana na ujangili vilivyoripotiwa. Vilevile, Tanzania imeendelea kuongoza Duniani kwa kuwa na simba wengi wapatao 14,912 na twiga 24,000. Ongezeko hili linathibitisha kupungua kwa ujangili wa wanyamapori nchini. Haya ni matokeo ya mipango bora na ushirikiano katika uhifadhi. Mheshimiwa Spika, mafanikio hayo yamechangiwa na juhudi mbalimbali za Serikali ikiwa ni pamoja na kufanya siku doria 479,242 zilizowezesha kukamatwa kwa watuhumiwa 12,058 pamoja na nyara mbalimbali za Serikali. Vilevile, Wizara imefanya operesheni maalumu za kiintelejensia zilizowezesha kuzuiwa kwa matukio ya ujangili na uvunaji haramu wa mazao ya misitu; kukamata silaha mbalimbali zikiwemo bunduki 214 (riffle 12, bastola 2, shotgun 45 na gobore 155), risasi 1,427 na kuvunjwa kwa mitandao saba ya ujangili. Sambamba na hilo, Wizara imeendelea kuimarisha Jeshi la Uhifadhi la Wanyamapori na Misitu kwa kutoa mafunzo ya ndani na nje ya kijeshi, upelelezi, uchunguzi na usimamizi wa kesi kwa askari wake kwa lengo la kuimarisha uhifadhi. Katika mafuzo hayo, jumla ya Askari 54 walishiriki. Kuendeleza Programu za Upandaji Miti na Mashamba ya Miti Mheshimiwa Spika, katika kuhakikisha upatikanaji wa malighafi itokanayo na misitu, Wizara ilikusanya tani 14.7 za mbegu za miti na kuzalisha miche 26,900,353 ambayo ilipandwa katika mashamba ya Serikali yenye ukubwa wa hekta 7,475 na miche mingine kugawiwa kwa jamii na kupandwa katika maeneo yao. Sambamba na hatua hizo, Wizara kwa kushirikiana na Benki ya NMB imeanzisha kampeni ya kupanda miti kitaifa ambayo ilizinduliwa na Makamu wa Rais wa Jamhuri ya Muungano wa Tanzania, Mheshimiwa Dkt. Philip Isdor Mpango, mwezi Machi, Kampeni hii ina lengo la kupanda takriban miti ,000,000 kwa mwaka katika maeneo ya shule za msingi na sekondari. Hadi sasa miti iliyopandwa na TFS kwa kushirikiana na Benki ya NMB ni 334,000 katika lengo la miti 500,000 ifikapo Juni, 2023. Vilevile, Wizara inaendelea na kampeni ya Kijanisha Dodoma na kampeni ya kupanda Miti 1,000,000 kwa kila mkoa. Mheshimiwa Spika, kwa upande mwingine, Wizara imeendelea na kazi ya kuhudumia mashamba ya miti kwa kupalilia hekta 19,186, kupogoa miti hekta ,831 na kupunguza miti katika hekta 1,287.03. Lengo ni kuhakikisha upatikanaji wa malighafi kwa ajili ya viwanda vya misitu. Juhudi hizi zimewezesha Wizara kutenga takriban mita za ujazo 1,133,825 na vipande ,000 vya nguzo kutoka kwenye mashamba ya miti kwa ajili ya viwanda vya mazao ya misitu na wafanyabiashara wengine wa mazao ya misitu. Kuongezeka kwa Masoko na Kiwango cha Mazao ya Nyuki yanayouzwa Nje ya Nchi Mheshimiwa Spika, katika kuhakikisha kuwa soko la mazao ya nyuki hususan asali inayozalishwa nchini inapenya katika masoko ya kimataifa, Wizara imewekeza katika eneo la kuongeza uzalishaji wa asali bora ambapo kwa mwaka 2022 jumla ya tani 31,695 za asali na tani 1,907 za nta zimezalishwa kulinganisha na tani 31,442 za asali na tani 1,901 za nta zilizozalishwa 2021. Kiwango hiki kimetokana na utoaji wa elimu ya mbinu bora za ufugaji nyuki kwa wafugaji nyuki 1,998; mizinga ya kisasa 1,025; pamoja na vifaa vingine vya kuvunia mazao hayo. Mheshimiwa Spika, katika kuhakikisha asali inayozalishwa nchini inakuwa na viwango vya ubora vinavyohitajika katika masoko ya kimataifa, Wizara imeanzisha mfumo unaoitwa Honey Traceability System ambao unafuatilia ubora wa asali kuanzia kwa mfugaji nyuki hadi pale inapoingia sokoni. Aidha, kupitia mashindano ya ubora wa asali zinazozalishwa barani Afrika, asali kutoka Mkoa wa Tabora ilishika nafasi ya pili kwa ubora. Hivyo, kutokana na juhudi hizi, asali ya Tanzania imeendelea kuuzwa katika masoko ya nchi za Umoja wa Ulaya, Uarabuni na kwenye masoko mapya ya Poland na China. Sambamba na hilo, mazao ya nyuki nje ya nchi kwa mwaka 2021/2022 yalikuwa tani 1,562.93 za asali na tani 747.56 za nta ambayo yalileta jumla ya Shilingi bilioni 30.58. Vilevile, mazao ya misitu nje ya nchi yalikuwa Shilingi bilioni 234.5 mwaka 2022. Kufuatia mafanikio haya, nitumie fursa hii kuwaomba Watanzania kuchangamkia fursa ya masoko haya ili tuweze kuingizia nchi yetu fedha za kigeni. Kuendeleza Utalii Ikolojia katika Hifadhi za Misitu ya Mazingira Asilia na Maeneo ya Malikale Mheshimiwa Spika, katika kutanua wigo wa mazao ya utalii na kuongeza idadi ya watalii na mapato, Wizara imeendelea kujenga na kukarabati miundombinu ya utalii katika hifadhi za misitu ya mazingira asilia na maeneo ya malikale. Uendelezaji huo umehusisha ukarabati wa kilomita 178 za njia za kutembea watalii na kilomita 258 za barabara za hifadhini. Hatua hiyo imeenda sambamba na kuandaliwa kwa vipindi na kutangaza vivutio vilivyopo katika maeneo hayo na programu za utalii wa ndani. Mathalan, kwa mwaka fedha 2022/2023 jumla ya vipindi 48 vya redio na 48 vya televisheni viliandaliwa na kurushwa katika vyombo mbalimbali vya habari. Aidha, Wizara iliandaa na kusambaza vipeperushi ,300 na nakala za miongozo ya waongoza utalii kwa lengo la kutangaza vivutio vilivyopo katika maeneo ya hifadhi za misitu ya mazingira asilia na maeneo ya malikale. Kupitia juhudi hizo, kwa mwaka wa fedha /2023 kufikia mwezi Aprili 2023 jumla ya watalii ,826 walitembelea vivutio hivyo wakiwemo watalii wa ndani 193,194 na watalii wa nje 27,632 ikilinganishwa na jumla ya watalii 152,002 ambapo watalii wa ndani walikuwa 134,861 na nje 17,141 kwa mwaka wa fedha 2021/2022. Vilevile, mapato kwa mwaka wa fedha 2022/2023 kufikia Aprili 2023 yalikuwa Shilingi 1,144,023,420 ikilinganishwa na mapato ya Shilingi 606,553,290 kwa mwaka wa fedha /2022. Mheshimiwa Spika, ongezeko la utalii katika maeneo ya hifadhi za misitu ya mazingira asilia na maeneo ya malikale, limechangiwa na kampeni mbalimbali ikiwemo Bata Msituni iliyofanyika hifadhi ya msitu Vikindu; Mbio za nyika msituni na mashindano ya pikipiki na baiskeli yaliyofanyika katika shamba la miti West Kilimanjaro (West Kili tour challenge); Kampeni ya majaribio ya mashindano ya magari katika shamba la miti Sao Hill; mbio za Marathon zilizofanyika katika hifadhi ya msitu Rongai; shamba la miti Rubare; na hifadhi ya Mji Mkongwe Bagamoyo. Vilevile, Wizara imeendelea kutumia vyombo vya habari kutangaza vivutio vya utalii vilivyopo katika maeneo ya misitu ya Pugu, Vikindu, Ziwa Duluti na Meru. Kufunguka kwa Biashara ya Hewa ya Ukaa Mheshimiwa Spika, nchi yetu inayo rasilimali kubwa ya misitu ambayo inaweza kutumika katika kukuza uchumi kupitia biashara ya hewa ya ukaa. Wizara kupitia Wakala wa Huduma za Misitu Tanzania kwa mara ya kwanza imesaini Hati ya Makubaliano na Kampuni ya Blue Carbon kutoka Falme za Kiarabu kwa ajili ya biashara ya hewa ya ukaa katika misitu. Kwa upande mwingine, Wizara kupitia Mamlaka ya Usimamizi wa Wanyamapori Tanzania imesaini pia makubaliano ya awali na kampuni ya GreenCop ya nchini Singapore yenye thamani ya Shilingi bilioni 8.4 kama malipo ya awali katika misitu. Makubaliano hayo yanalenga kuhakikisha kuwa Tanzania inaendelea kunufaika na biashara ya hewa ya ukaa. Kwa sasa, Wizara kwa kushirikiana na Ofisi ya Makamu wa Rais inaendelea kufanya tathmini ya kubaini uwezo wa misitu yetu kufyonza hewa ya ukaa. Matokeo ya tathmini hiyo yatawezesha nchi kujua kiwango cha hewa ya ukaa kilichopo katika maeneo ya misitu na hivyo kufanya biashara hiyo kwa mafanikio. Kuimarika kwa Maeneo ya Malikale na Makumbusho Mheshimiwa Spika, Wizara imeendelea kuboresha miundombinu katika maeneo ya malikale na makumbusho. Maboresho hayo yamechangia kuongezeka kwa wageni wanaotembelea vivutio hivyo kutoka 582,080 kwa mwaka 2021/2022 hadi kufikia ,285 mwaka 2022/2023 sawa na ongezeko la asilimia 52. Aidha, mwitikio huu umechochewa na juhudi mbalimbali zikiwemo: kuwekwa kwa maonesho ya kudumu katika vituo sita vya Makumbusho ya Mwl. Nyerere-Butiama; Makumbusho ya Majimaji; Azimio la Arusha; Makumbusho ya Elimu Viumbe; Kijiji cha Makumbusho na Nyumba ya Utamaduni. Vilevile, Wizara imeweka maonesho ya kudumu ya mijusi ya Dinasoria katika eneo la Lindi Mjini na Mkwajuni - Tendaguru mkoani Lindi. Katika hatua nyingine, Wizara imewezesha jamii kuona maonesho kwa kutumia gari la kimaonesho linalotembea ambapo wananchi wanafikiwa na kupatiwa elimu ikiwa ni pamoja na kuona vivutio vya urithi wa asili vinavyohamishika wakiwa katika maeneo yao. Sambamba na hilo, Wizara imefanikiwa kujenga vituo vitatu vipya katika maeneo ya malikale ya Mbuamaji – Kigamboni; Mkwajuni Tendaguru – Lindi na Mikumbi – Lindi Mjini. Kwa kujenga vituo hivyo, Wizara itaboresha utalii wa utamaduni pamoja na matarajio ya kupata jumla ya watalii 63,519 na mapato ya wastani wa Shilingi ,560,000 kwa mwaka. Kufanya Marekebisho ya Sheria ya Sekta ya Mambo ya Kale Mheshimiwa Spika, Wizara imefanya marekebisho ya Sheria ya Mambo ya Kale, Sura 333 ambayo imewezesha kuhamisha majukumu ya kiutendaji kutoka Idara ya Mambo ya Kale kwenda Shirika la Makumbusho ya Taifa. Aidha, Sheria hiyo iliyohuishwa imetoa fursa ya kuanzishwa kwa Makumbusho binafsi. Hatua hii, itasaidia kuongeza idadi ya watalii na mapato yatokanayo na sekta ya Mambo ya Kale. Utekelezaji wa Masuala Mtambuka Utatuzi wa Migogoro ya Ardhi Katika Maeneo ya Hifadhi Mheshimiwa Spika, katika hatua za kutatua changamoto ya mipaka kati ya vijiji na maeneo yaliyohifadhiwa, Serikali iliunda Kamati ya Mawaziri Nane na kupita nchi nzima kuchambua na kutoa mapendekezo ambayo yalipata baraka za Baraza la Mawaziri. Uamuzi wa Baraza la Mawaziri umeshafikishwa kwa Wakuu wote wa Mikoa ili washirikishe wananchi katika zoezi la kuweka mipaka mipya katika maeneo yanayotenganisha vijjiji na maeneo ya hifadhi ili kupunguza migogoro. Mheshimiwa Spika, naomba kutumia fursa hii kusisitiza na kuwakumbusha Wakuu wa mikoa wote ambao bado hawajatoa matamko kama inavyotakiwa wafanye hivyo kabla ya Juni 30, 2023 ili wataalamu waendelee kuweka vigingi vya mipaka na Wizara iweze kutoa ramani mpya. Mheshimiwa Spika, kwa ujumla katika utekelezaji wa zoezi la utatuzi wa migogoro ya mipaka vijiji 249 vimenufaika na umegaji wa maeneo ya hifadhi. Aidha, jumla ya ekari 1,728,057.91 zimeondolewa kwenye maeneo ya hifadhi na kupewa wananchi kwa mchanganuo ufuatao: ekari 707,962 zimetokana na kufuta mapori tengefu 12; ekari 46,715 zimetokana na kufuta misitu saba ; na ekari ,380.91 zimetokana na kumegwa kwa maeneo yaliyohifadhiwa ya Hifadhi za Taifa, Mapori ya Akiba, Hifadhi za Misitu na maeneo ya Malikale. Hatua hii imewezesha wananchi kupata maeneo makubwa kwa ajili ya shughuli za kiuchumi na baadhi kubaki kwenye hifadhi ili kulinda rasilimali nyingine zikiwemo vyanzo vya maji na hivyo kupunguza migogoro baina ya wananchi na maeneo yaliyohifadhiwa. Mheshimiwa Spika, sambamba na utekelezaji wa maamuzi ya Kamati hiyo, Wizara imeendelea kuimarisha mipaka ya maeneo ya hifadhi kwa kuweka vigingi 2,473; mabango 247; na kusafisha barabara za mpaka zenye jumla ya urefu wa kilomita . Aidha, Wizara inaendelea kutoa elimu ya uhifadhi na usimamizi wa maeneo yaliyohifadhiwa kwa jamii hasusan inayopakana na maeneo ya hifadhi. Ushirikishaji wa Wadau katika Uhifadhi, Utalii na Elimu kwa Umma Mheshimiwa Spika, kwa kutambua mchango wa wadau katika uhifadhi na uendelezaji utalii, Wizara imeendelea kushirikiana na wananchi, sekta binafsi, washirika wa maendeleo na wadau wengine katika kutekeleza majukumu yake. Katika kuendelea kuitangaza nchi kimataifa Wizara imeendelea kushirikiana na Kamati ya Rais ya Kuitangaza Tanzania Kimataifa kwa kuendelea kufanya maonesho mbalimbali ya filamu ya Tanzania-The Royal Tour. Mheshimiwa Spika, Tamko Maalum kwa Wadau wa Sekta ya Utalii: kati ya Mei 25 na 26 mwaka huu, Wizara ilikutana na wadau wa kisekta wakiwemo wa wanyamapori, misitu, nyuki na utalii kwa lengo la kupitia changamoto na kuweka mikakati ya pamoja ya kutatua changamoto zilizopo katika sekta hizo. Nawaahidi wadau wetu kuwa Wizara itaendelea kuwa nao karibu, itawalinda, itatetea maslahi yao na zaidi nao watimize wajibu wao kwa Taifa kwa kulipa kodi na kufanya biashara zao kwa njia za halali. Mheshimiwa Spika, kutokana na maoni na ushuhuda wa wadau katika vikao hivyo, ni wazi kuwa ipo haja kwa Serikali yetu kuendelea kuilea sekta ya utalii kwa namna mbalimbali, hivyo nitumie fusa hii pia kuzikumbusha taasisi nyingine za umma na sekta binafsi kushirikiana na Wizara mama ya Utalii wanapotaka kuibua kodi mpya, tozo mpya na kanuni nyingine zinazoweza kuathiri biashara hii yenye ushindani duniani na kuibua kelele zinazoweza kuathiri biashara hiyo. Kwa namna hii tunaweza kwa pamoja kuinua biashara ya utalii nchini. Mheshimiwa Spika, halikadhalika, Wizara imeweza kuwafikia wadau wakubwa wa kimataifa kama TripAdvisor, CNN, Expedia na kufikia makubaliano ya awali na timu ya michezo za nchini Marekani za Sounders FC (Soka na ndio mabingwa wa mabara), Seahawks (mpira wa miguu wa Marekani na imeshashiriki Superbowl mara kadhaa) na Portland Trailbraizers inayoshiriki ligi ya kikapu ya NBA. Mheshimiwa Spika, Wizara inaendelea na mazungumzo na klabu mbili kubwa za Ligi Kuu ya Uingereza na Hispania kwa ajili ya kutangaza vivutio vya utalii. Vilevile, Wizara na wadau wake ilishiriki maonesho ya kimataifa ya utalii kama: TOPRESA nchini Ufaransa; World Travel Market – nchini Uingereza; International Tourism & Travel Show nchini Canada; FITUR nchini Hispania; Matka Nordic Travel Fair nchini Finland; na Tourism Expo nchini Japan. Mheshimiwa Spika, katika kutangaza utalii ndani ya nchi, Wizara iliandaa vipindi vya radio 80, televisheni 128, magazeti 13, kuchapisha na kurusha maudhui 181 kwenye mitandao ya kijamii kwa lengo la kuelimisha umma. Aidha, programu 62 za kielimu ziliandaliwa ambapo wanafunzi 19,641 walipata elimu kuhusu uhifadhi wa malikale, urithi wa utamaduni na shughuli za utalii. Vilevile, warsha 11 na makongamano matano yaliyoshirikisha wadau ,170 kwenye mikoa ya Lindi, Mtwara, Arusha, Tanga, Ruvuma na Pwani yalifanyika kwa ajili ya kuhamasisha uhifadhi, uendelezaji na matumizi endelevu ya malikale zilizopo katika maeneo yao. Kwa upande mwingine, Wizara ilishiriki katika kampeni za utangazaji wa vivutio vya utalii ambapo jumla ya wanafunzi 13,150 walifikiwa. Mheshimiwa Spika, kwa upande mwingine, Wizara imeendelea kutoa elimu ya upandaji miti, ufugaji nyuki na namna ya kupambana na moto usio na mpango kwa kutengeneza na kusambaza makala , kuandaa vipindi 48 vya Misitu ni Uhai na vipindi 48 vya Tanzania ya Kijani ambavyo vilirushwa kupitia TBC. Vilevile, Wizara imeandaa na kusambaza vipeperushi ,800, majarida 160, mabango sita na vipeperushi zenye maudhui ya uhifadhi wa misitu na nyuki. Katika mwaka mmoja ujao na kwa kuzingatia kuwa taarifa za utafiti zinaonesha kuwa Watanzania wengi wanaogopa gharama na hawana taarifa za kutosha kuhusu wanafikaje katika vivutio vya nchi yetu, mikakati zaidi hasa kwa kutumia kampeni mbalimbali za Radio, TV, watu mashuhuri na viongozi wenye ushawishi zitafanyika ikiwemo pia TTB na wadau wa utalii kuhakikisha wananchi wanapata taarifa sahihi za gharama na namna ya kutembelea vivutio mbalimbali vya utalii vilivyopo katika maeneo mbalimbali hapa nchini. Mheshimiwa Spika, Wizara imeendelea kutoa mafunzo kwa jamii ambapo vikundi 12 vya wafugaji nyuki vyenye jumla ya watu 184 vimepata mafunzo ya mbinu bora za ufugaji nyuki kwa ajili ya kuanzisha utalii wa nyuki (Api-tourism) katika wilaya za Iringa, Chamwino, Mvomero na Kilombero. Aidha, elimu na ushauri wa mbinu bora za ufugaji nyuki na uchakataji wa mazao yake ilitolewa kwa wananchi 559 katika wilaya za Arumeru, Arusha, Hai, Karatu, Meatu na Monduli. Sambamba na hilo, jumla ya mizinga 200 ilitolewa bure kwa jamii ya Wahadzabe wilayani Karatu na mizinga 80 kwa wafugaji nyuki kwenye Wilaya za Iringa, Kilolo na Manyoni ili kuboresha maisha ya wananchi pamoja na kupunguza migongano baina ya binadamu na wanyamapori wakali na waharibifu. Ushirikiano wa Kikanda na Kimataifa Mheshimiwa Spika, Tanzania imeendelea kushirikiana na wadau mbalimbali wa kikanda na kimataifa katika kuhifadhi maliasili, malikale na kuendeleza utalii. Aidha, kwa lengo la kuendelea kutangaza vivutio vilivyopo nchini, Wizara iliandaa Mkutano wa 65 wa Shirika la Utalii Duniani Kamisheni ya Afrika (65th UNWTO-CAF Meeting) ambao ulifanyika tarehe 05 hadi 07 Oktoba, 2022 Jijini Arusha. Washiriki wa Mkutano huo walikuwa ni Mawaziri wa Utalii 39 kutoka nchi wanachama pamoja na wadau 695 ikijumuisha 430 wa ndani na 265 wa nje. Kwa upande mwingine, Mawaziri hao walifanya ziara ya mafunzo kwa kutembelea vivutio vya utalii vikiwemo Hifadhi ya Eneo la Ngorongoro; WMA ya Burunge; Coffee Tour; Cultural Arts Gallery; Tanzanite Museum; Arusha Museum; Maporomoko ya Napuru na kikundi cha sanaa za kitamaduni Arusha. Vilevile, mwongozo wa uwekezaji katika Sekta ya Utalii nchini ulizinduliwa. Hatua hii imewezesha kuendeleza zao la Utalii wa Mikutano na Matukio ikiwemo kujenga kumbi mbalimbali hapa nchini ikiwemo Kigamboni, Dar es Salaam. Mheshimiwa Spika, katika hatua nyingine, Wizara iliandaa Mkutano wa Wataalam wa Malikale uliohudhuriwa na watafiti 98 kutoka Bara la Afrika, Ulaya na Amerika. Lengo la mkutano huo lilikuwa kushirikishana matokeo ya tafiti zinazohusiana na masuala ya malikale. Kupitia mkutano huo, Wizara imeandaa mikakati mbalimbali ya kuhifadhi, kutafiti na kuendeleza rasilimali za malikale. Vilevile, Wizara imeshiriki mikutano mbalimbali inayohusu Sekta ya Maliasili na Utalii ikiwemo: Mkutano wa 22 wa Kimataifa wa Baraza la Usafiri na Utalii Duniani uliofanyika mwezi Novemba, 2022 jijini Riyadh, Saudi Arabia; Mkutano wa 19 wa Mkataba wa Kimataifa wa Biashara ya Wanyamapori na Mimea iliyo hatarini kutoweka (CITES CoP19) uliofanyika mwezi Novemba, nchini Panama. Katika mkutano huo, Tanzania ilichaguliwa kuwa mjumbe wa Kamati muhimu za uendeshaji wa Mkataba huo. Mheshimiwa Spika, kwa upande mwingine, Tanzania ilishiriki katika Mkutano wa 27 wa nchi wanachama wa Mkataba wa Kuhimili Athari za Mabadiliko ya Tabianchi uliofanyika mwezi Novemba, 2022 jijini Sharm-El-Sheikh, Misri; Kongamano la Wafugaji Nyuki Duniani lililofanyika Jijini Instanbul, Uturuki mwezi Septemba, ; Kongamano la Wafugaji Nyuki Kanda ya Afrika lililofanyika jijini Durban, Afrika ya Kusini mwezi Machi, ; Mkutano wa Jukwaa la Uhifadhi wa Wanyamapori Afrika uliofanyika mwezi Novemba, 2022 jijini Gaborone, Botswana. Pia, kwa lengo la kuendelea kutunza na kuhifadhi miti jamii ya mikoko, Wizara imeshiriki Mkutano wa tano wa Umoja wa Sayansi za Bahari kwa nchi zilizoko Magharibi mwa Bahari ya Hindi ulifanyika mwezi Oktoba, 2022 Afrika ya Kusini. Kupitia mikutano hii Tanzania imeimarisha mahusiano ya kikanda ikiwa ni pamoja na kuhamasisha uwekezaji katika nchi yetu. Mheshimiwa Spika, Wizara ilishiriki Kongamano la Biashara na Uwekezaji nchini Afrika Kusini mjini Pretoria mwezi Machi, 2023 na kufanikiwa kutangaza vivutio vya Utalii kidijitali kwa kutumia QR Coded collateral; kujenga ushirikiano baina ya Bodi ya Utalii Tanzania na Taasisi ya Umoja wa Huduma za Utalii ya Afrika Kusini kwa lengo la kutangaza vivutio vya nchi mbili kwa pamoja (Joint Destination Promotion); na kusaini Hati ya Makubaliano baina ya Chuo cha Taifa cha Utalii na na Chuo Kikuu cha Teknolojia cha Tshwane ili kuimarisha ushirikiano. Mheshimiwa Spika, kwa upande mwingine, Wizara imeendelea kutekeleza mikataba mbalimbali ya uhifadhi wa mazingira, maliasili, malikale na utalii. Mikataba hiyo ni pamoja na: Mkataba wa Kimataifa wa Biashara ya Wanyamapori na Mimea iliyo hatarini kutoweka ; Mkataba wa Kuhimili Athari za Mabadiliko ya Tabianchi ; Mkataba wa Kupambana na Hali ya Kuenea kwa Jangwa na Ukame ; Mkataba wa UNESCO unaohusu Uhifadhi na Ulinzi wa Maeneo ya Urithi wa Dunia ya Asili na Utamaduni; Mkataba wa Wanyamapori Wahamao ; na Mkataba wa Uhifadhi wa Bioanuai . Kwa kutekeleza mikataba hiyo, Tanzania imeendelea kushirikiana na nchi nyingine duniani katika uhifadhi wa maliasili, malikale na ulinzi wa urithi wa Dunia. Kuimarisha Utendaji wa Wizara na Rasilimaliwatu Mheshimiwa Spika, katika kuimarisha utendaji kazi, Wizara imeendelea kuboresha mazingira ya kazi ambapo nyumba na ofisi 39 zimejengwa katika vituo vya Wizara pamoja na ununuzi wa mitambo 56, magari 247, pikipiki 50, samani na vitendea kazi vya ofisi. Wizara inaendelea na jitihada za ukamilishaji wa ujenzi wa Jengo la Makao Makuu ya Wizara awamu ya pili katika eneo la Mji wa Serikali – Mtumba, jijini Dodoma ambapo kwa sasa ujenzi umefikia asilimia 92. Vilevile, jumla ya watumishi 1,126 walipata mafunzo ambapo watumishi 575 walipewa mafunzo ya muda mrefu na watumishi 551 walipewa mafunzo ya muda mfupi kwa lengo la kuwajengea uwezo wa kufanya kazi kwa ufanisi. Pia, Wizara ilipokea watumishi wapya 428 wa kada mbalimbali ikiwemo askari 314 ili kuimarisha uhifadhi, kudhibiti wanyamapori wakali na waharibifu pamoja na biashara haramu ya nyara na mazao ya misitu na nyuki. Sambamba na hilo, Wizara imepandisha vyeo watumishi 1,899 kwa lengo la kuongeza ufanisi na kuboresha maslahi ya watumishi. Mheshimiwa Spika, kwa lengo la kuimarisha Jeshi la Uhifadhi, Wizara kwa kushirikiana na Ofisi ya Rais, Menejimenti ya Utumishi wa Umma na Utawala Bora imeandaa Mwongozo wa pamoja wa Miundo ya Taasisi zinazounda Jeshi la Uhifadhi ili kuweka usawa kwenye maeneo ya msingi kama vile mishahara na ngazi za vyeo vya maafisa kuendana na matakwa ya Amri za Jumla. Vilevile, Wizara imewapatia mafunzo maafisa na Askari 449 katika maeneo ya Upelelezi 107 na Intelijensia 342. Sambamba na hilo, Wizara imeendelea na mafunzo ya mabadiliko ya muundo wa utendaji, mafunzo ya awali ya kijeshi na mafunzo ya uongozi kwa Maafisa 55 na Askari 545. Mheshimiwa Spika, Wizara imeendelea kutoa stahili za watumishi kwa mujibu wa Sheria, Kanuni, Taratibu na Miongozo na kusimamia masuala ya maadili na mapambano dhidi ya rushwa mahala pa kazi ili kuimarisha uadilifu katika utekelezaji wa majukumu kwa kuzingatia Mkataba wa Huduma kwa Mteja. Kwa upande mwingine, Wizara imeendelea kuimarisha afya za watumishi kwa kuhamasisha na kuwawezesha kushiriki mazoezi baada ya saa za kazi na siku za mapumziko. Aidha, Wizara imeshiriki mashindano ya SHIMUTA yaliyofanyika mwezi Novemba, 2022 mkoani Tanga; SHIMIWI yaliyofanyika mkoani Tanga mwezi Oktoba, 2022; na maadhimisho ya Mei Mosi yaliyofanyika Kitaifa mwezi Aprili, 2023 mkoani Morogoro. Kwa upande mwingine, Wizara imeendelea kusimamia maslahi, ustawi na afya za watumishi ikiwa ni pamoja na kuwawezesha watumishi waliojitokeza wanaoishi na VVU na UKIMWI kupata lishe bora. Aidha, watumishi wenye ulemavu wameendelea kupatiwa huduma kulingana na mahitaji yao. Mheshimiwa Spika, katika kuimarisha uwajibikaji na utawala bora, Wizara imekamilisha uteuzi kwa Wakuu wa Taasisi za: Bodi ya Utalii Tanzania; Mamlaka ya Usimamizi wa Wanyamapori Tanzania; uteuzi wa bodi tisa za taasisi; na kujaza nafasi wazi sita za uongozi katika Menejimenti ya Wizara. Utekelezaji wa Majukumu ya Wizara Kisekta Sekta ya Wanyamapori Mheshimiwa Spika, Sekta ya Wanyamapori ina jukumu la kulinda na kuhifadhi rasilimali za wanyamapori ndani na nje ya maeneo yaliyohifadhiwa kwa manufaa ya kizazi cha sasa na kijacho. Sekta hii inasimamia hifadhi za Taifa 22, Eneo la Hifadhi ya Ngorongoro, mapori ya akiba 29, mapori tengefu 23, maeneo matatu ya ardhioevu na bustani tano za wanyamapori za Serikali. Aidha, sekta inasimamia shughuli za uhifadhi katika maeneo 22 ya Jumuiya za Hifadhi za Wanyamapori, ufugaji wa wanyamapori katika mashamba matano ya watu binafsi, bustani za wanyamapori 24, maeneo ya mazalia ya wanyamapori 29 na ranchi tano za sekta binafsi. Sambamba na hilo, utekelezaji wa majukumu ya sekta ya wanyamapori hufanywa na Idara ya Wanyamapori, Shirika la Hifadhi za Taifa, Mamlaka ya Hifadhi ya Eneo la Ngorongoro, Mamlaka ya Usimamizi wa Wanyamapori Tanzania, Taasisi ya Utafiti wa Wanyamapori Tanzania, Mfuko wa Kuhifadhi Wanyamapori, Chuo cha Usimamizi wa Wanyamapori– Mweka, Taasisi ya Taaluma ya Wanyamapori - Pasiansi na Kituo cha Mafunzo ya Uhifadhi wa Maliasili kwa Jamii - Likuyu Sekamaganga. Utekelezaji wa jukumu hili unaongozwa na Sera ya Taifa ya Wanyamapori ya mwaka 2007 na kusimamiwa na Sheria ya Uhifadhi wa Wanyamapori Sura 283; Sheria ya Hifadhi za Taifa Sura ; Sheria ya Hifadhi ya Eneo la Ngorongoro Sura ; na Sheria ya Taasisi ya Utafiti wa Wanyamapori Tanzania Sura 260. Masuala Mahsusi ya Sekta ya Wanyamapori Utatuzi wa Migogoro inayotokana na migongano baina ya Binadamu na Wanyamapori Wakali na Waharibifu Mheshimiwa Spika, Wizara imeendelea kukabiliana na changamoto ya wanyamapori wakali na waharibifu kwa kutekeleza Mkakati wa Kitaifa wa Utatuzi wa Migogoro baina ya Wanyamapori na Binadamu (2020 – 2024). Migongano hiyo kwa kiasi kikubwa husababishwa na kuwepo kwa matumizi ya ardhi yasiyozingatia mpango bora wa matumizi ya ardhi hasa baadhi ya watendaji wetu wanaohusika na kugawa ardhi kutotimiza wajibu wao kwa kuzingatia miongozo iliyopo; kuongezeka kwa shughuli za kibinadamu hususan katika maeneo yanayopakana na hifadhi za wanyamapori, shoroba za wanyamapori na maeneo ya mtawanyiko ya wanyamapori kuvamiwa na wananchi; uchungaji wa mifugo kwenye maeneo yaliyohifadhiwa; na mabadiliko ya tabia nchi yanayosababisha ukame wa muda mrefu na hivyo kusababisha baadhi ya wanyamapori kutoka nje ya hifadhi kwa lengo la kupata mahitaji nje ya hifadhi. Mheshimiwa Spika, hatua zilizochukuliwa katika kukabiliana na changamoto ya migongano baina ya binadamu na wanyamapori wakali na waharibifu ni pamoja na kujenga vituo 16 maalum vya askari kwenye maeneo yenye matukio mengi ya wanyamapori wakali na waharibifu kwa ajili ya kuimarisha doria za udhibiti wa matukio ya wanyamapori hao. Vituo hivyo vimejengwa katika wilaya za Meatu , Itilima , Busega , Mchinga , Rufiji , Liwale , Tunduru , Nachingwea , Mwanga , Songwe , Iringa , Nzega , Mvomero , Chamwino , Mpwapwa na Kondoa . Hatua hii imefanya idadi ya vituo maalum vya askari kwa ajili ya kudhibiti wanyamapori wakali na waharibifu kufikia Katika mwaka huu wa fedha vituo vingine vipya vinaendelea kujengwa kwenye maeneo yenye changamoto kwa kuzingatia jiografia ya migogoro hiyo. Mheshimiwa Spika, hatua nyingine zilizochukuliwa ni kuendelea kutoa elimu kuhusu namna ya kukabiliana na wanyamapori wakali na waharibifu na utaratibu au vigezo vinavyotumika katika kulipa kifuta machozi na kifuta jasho kwa jamii zinazoishi karibu na maeneo yaliyohifadhiwa. Kwa mwaka wa fedha 2022/2023, Wizara imetoa elimu hiyo kwa wananchi wa Halmashauri za wilaya 28 na kutoa vifaa mbalimbali vya kukabiliana na wanyamapori wakali na waharibifu kama vile mizinga ya nyuki 176, tochi zenye mwanga mkali 221, vuvuzela 125, Roman candles 107, ving'ora 20, fataki 170, honi 70, baruti pakiti 124, filimbi 210, pilipili ya unga na mbegu. Sambamba na hilo, Wizara imeimarisha vizimba vinne vya kuzuia madhara yatokanayo na mamba katika wilaya za Songwe viwili na Buchosa viwili . Katika hatua nyingine, Wizara inaendelea kushirikiana na wadau kufanya mapitio ya Kanuni za kifuta jasho na kifuta machozi za mwaka 2011 kwa lengo la kuboresha kanuni hizo na kuimarisha mifumo ya ukusanyaji na utunzaji wa taarifa za matukio ya wanyamapori wakali na waharibifu ili kupunguza mlolongo wa kushughulikia changamoto zinazotokana na athari za wanyamapori. Mheshimiwa Spika, hatua nyingine ni kufanya utafiti kwa kuwafunga mikanda ya mawasiliano viongozi wa makundi ya wanyamapori wakali na waharibifu ili kubaini mienendo yao. Katika kutekeleza hilo, jumla ya tembo 156 wamefungwa mikanda hiyo kurahisisha ufuatiliaji wa mienendo yao katika mifumo ikolojia Tarangire-Manyara, Serengeti, Nyerere Selous-Mikumi; Selous-Niassa na Lake NatronWestern Kilimanjaro na simba 32 katika Mifumo Ikolojia ya Serengeti na Ruaha-Rungwa. Kwa upande mwingine, Wizara imekuwa ikiondoa wanyamapori kama vile tembo kwenye makazi ya watu kwa kutumia helikopta na ndege maalum . Mfano, katika mwaka wa fedha 2022/2023 makundi matatu yenye jumla ya tembo 270 yaliondolewa kwenye makazi ya watu katika wilaya za Nachingwea na Liwale. Katika hatua nyingine, Wizara imenunua magari 247, pikipiki 50 na kuajiri askari 136 kwa ajili ya kuimarisha shughuli za doria ikiwa ni pamoja na kukabiliana na matukio ya wanyamapori wakali na waharibifu. Sambamba na hilo, Wizara kupitia taasisi zake za uhifadhi inaendelea kushirikiana na askari wanyamapori wa vijiji kudhibiti matukio ya wanyamapori wakali na waharibifu. Mheshimiwa Spika, kwa mwaka wa fedha /2023 jumla ya askari wanyamapori 410 wa vijiji wamepewa mafunzo ya uhifadhi na mbinu za kukabiliana na matukio ya wanyamapori wakali na waharibifu. Aidha, jumla ya askari 231 wa jeshi la uhifadhi walipata mafunzo maalum ya kijeshi ya namna ya kukabiliana na wanyamapori wakali na waharibifu na wamesambazwa katika maeneo mbalimbali nchini ili kuongeza nguvu katika doria za kuwadhibiti wanyamapori hao. Sambamba na hilo, Wizara imetoa orodha ya namba za simu za kupiga bure pamoja na orodha ya namba za simu za Wakuu wa Kanda kwa lengo la kurahisisha mawasiliano inapotokea changamoto ya wanyamapori wakali na waharibifu. Mheshimiwa Spika, katika hatua nyingine Wizara imejenga mabwawa nane na kukarabati mabwawa 17 katika hifadhi mbalimbali ikiwa ni jitihada za kuzuia wanyamapori kutoka nje ya hifadhi wakati wa ukame. Aidha, Wizara inaendelea kutekeleza Mpango Kazi wa kuongoa shoroba za wanyamapori ili kufungua mapito ya wanyamapori. Pamoja na kwamba, nchi nyingi duniani zimefuta dhana ya malipo ya kifuta jasho na machozi kwa wananchi walioathirika wanyamapori wakali na waharibifu, Wizara imeendelea kulipa kifuta jasho na machozi kwa waathirika. Katika kipindi mwaka 2022/2023 jumla ya Shilingi ,133,356,300 zimelipwa kama kifuta jasho na machozi kwa wananchi 4,869 walioathiriwa katika wilaya 36 na kiasi kingine cha Shilingi milioni 884 kitalipwa wakati wowote kwa wananchi walioathirika. Vilevile, Wizara itaendelea kutekeleza mikakati ya muda mrefu na mfupi ya kukabiliana na wanyamapori wakali na waharibifu kwa kushirikiana na wananchi na wadau mbalimbali wa uhifadhi hii ni pamoja na kuimarisha mahusiano ya ujirani mwema kwa kuchangia shughuli za kijamii na maendeleo kwa ustawi wa jamii zinazoishi karibu na maeneo ya hifadhi. Mheshimiwa Spika, ili kuwa na namna ya kisayansi zaidi ya kutatua changamoto za migogoro kati ya wanyamapori na binadamu, Wizara inakusudia kuunda Kamati Maalum itakayopita kwenye maeneo mbalimbali yenye changamoto husika na kutathmini chanzo na sababu mahsusi za mgogoro wa wanyamapori kwa kila eneo na kushauri hatua za haraka kutokana na upekee wa kila eneo. Aidha, wakati Wizara ikiendelea kupambana na changamoto za wanyamapori wakali na waharibifu, ni vema wananchi wakaendelea kuchukua tahadhari mbalimbali kwa mujibu wa maelekezo ya wataalam ikiwemo kutoingia kwenye maeneo ya hifadhi na kutofanya shughuli za kibinadamu kwenye mapito ya wanyamapori. Lakini pia, maafisa wenye dhamana ya kugawa maeneo ya ardhi kwa ajili ya matumizi mbalimbali wahakikishe kunakuwa na ushirikishaji wa wataalam wa maliasili kuliko kupanga matumizi ya eneo ambalo baadaye wanyamapori wanaanza kusumbua wananchi. Idara ya Wanyamapori Mheshimiwa Spika, Wizara katika kuimarisha uhifadhi na ulinzi wa rasilimali wanyamapori imepandisha hadhi mapori tengefu ya Kilombero na Pololeti kuwa mapori ya akiba. Sambamba na hilo, Wizara imefanya tathmini ya maeneo 61 ya shoroba ambapo maeneo 18 ya kipaumbele yamebainishwa na Mpango Mkakati wa Kitaifa wa Kuongoa Shoroba hizo umeandaliwa na kuzinduliwa. Aidha, Wizara kwa kushirikiana na OR-TAMISEMI pamoja na wadau wengine imeendelea na zoezi la uhakiki wa shoroba za Kwakuchinja ili kubaini maeneo ambayo yamesalia na ambayo bado yanatumiwa na wanyamapori kwa ajili ya kuyawekea alama za mipaka na kuyahifadhi. Uhifadhi wa shoroba hii utawezesha wanyamapori wanaohama katika majira mbalimbali ya mwaka kuendelea kutumia ushoroba huu kuhama kutoka Hifadhi ya Tarangire kwenda Hifadhi ya Ziwa Manyara. Mheshimiwa Spika, katika kuimarisha jitihada za kudhibiti ujangili Wizara imefanya mapitio ya Mkakati wa Kupambana na Ujangili na Biashara Haramu ya Wanyamapori wa mwaka 2014 - 2019 uliomaliza muda wake na kuandaa mkakati mpya wa miaka kumi (2022 - 2032). Katika hatua nyingine, Wizara imeandaa kanuni za ufifilishaji za mwaka 2023 na kufanya mapitio ya Kanuni za uwindaji wa wenyeji na wageni wakazi ya mwaka 2021; Kanuni za Uwekezaji Mahiri ya mwaka 2021; Kanuni ya Uwindaji wa Kitalii ya mwaka 2015; Kanuni ya Mashamba ya Wanyamapori ya mwaka 2020; na Kanuni za WMA za mwaka 2018. Kanuni hizi zitaimarisha uhifadhi, kuboresha mazingira ya uwekezaji na utoaji huduma kwa wateja. Vilevile, Wizara imefanya maboresho ya Kanuni na Amri za Jumla za Jeshi la Uhifadhi ili kuimarisha nidhamu, upelelelezi na uendeshaji wa mashtaka. Shirika la Hifadhi za Taifa Tanzania – TANAPA Mheshimiwa Spika, Shirika limeendelea na jitihada za kuimarisha na kuendeleza miundombinu ya utalii kwa lengo la kuongeza idadi ya watalii na mapato. Kwa mwaka wa fedha 2022/2023 kufikia mwezi Aprili, 2023 Shirika limepokea jumla ya watalii ,438,399 na kukusanya mapato ya Shilingi ,107,634,419 ikilinganishwa na watalii 858,900 na mapato ya Shilingi 140,231,422,143.61 kwa kipindi kama hicho mwaka 2021/2022. Ongezeko la watalii ni sawa na asilimia 67.5 na mapato ni asilimia 107.6. Mheshimiwa Spika, katika kuongeza huduma za malazi kwa watalii, Shirika limetangaza na kupata wawekezaji 17 ambao wako katika hatua mbalimbali za ujenzi wa nyumba za malazi ya watalii zenye jumla ya vitanda 796 katika hifadhi sita . Kwa upande mwingine, shughuli za ujenzi wa huduma za kitalii za gharama nafuu katika hifadhi za Mikumi (nyumba ndogo mbili na ukumbi mmoja wa chakula); Kitulo (nyumba 3); Burigi-Chato (nyumba sita ; Milima ya Udzungwa (ukumbi mmoja wa kijamii) na Ruaha (upanuzi wa ukumbi wa chakula uliopo) zinaendelea. Miradi hii iko katika hatua mbalimbali za utekelezaji. Pia, Shirika limeboresha huduma za utalii ikiwa ni pamoja na; ukarabati wa hosteli mbili , mabanda , mahema tisa , vyoo vya watalii vitatu , Lango moja , gati mbili na hoteli moja . Vilevile, Shirika limekarabati barabara zenye urefu wa kilomita ,677.5; vivuko 44; daraja moja ; viwanja vya ndege 20; njia za kupanda milimani (nature trails) zenye urefu wa kilomita 296.2 katika hifadhi za Taifa. Sambamba na hilo, Shirika limenunua magari madogo tisa na lilipokea jumla ya mitambo na malori 74, kupitia miradi ya REGROW na Mpango wa Maendeleo wa Ustawi wa Taifa na Mapambano dhidi ya Athari za UVIKO-19 kwa ajili ya kutengeneza na kuboresha barabara. Mheshimiwa Spika, Shirika limeendelea kutekeleza miradi ya ujirani mwema katika vijiji vinavyopakana na hifadhi za Taifa. Katika kipindi cha Julai 2022 hadi Aprili 2023 jumla ya miradi 29 yenye thamani ya Shilingi bilioni 2.6 imetekelezwa kwa ajili ya ujenzi wa vituo vya afya 10; miradi ya elimu 14; vituo vya polisi viwili ; na visima vitatu vya maji. Aidha, Shirika limeendelea kushirikiana na Mamlaka ya Elimu Tanzania kutekeleza miradi nane ya kielimu ya ujirani mwema katika vijiji vinvyopakana na Hifadhi za Taifa Katavi , Mikumi , Mkomazi na Serengeti . Vilevile, jumla ya vikundi 293 vya jamii inayozunguka hifadhi za Taifa Ruaha, Udzungwa na Mikumi vilipewa mafunzo ya COCOBA na vikundi 168 vilipewa fedha mbegu chini ya mradi wa REGROW. Kwa upande mwingine, Shirika limeendelea kuimarisha mahusiano na jamii kwa kufanya mikutano 2,986 katika vijiji 653 kuhusu elimu ya uhifadhi ambapo jumla ya wananchi 283,659 walifikiwa. Mheshimiwa Spika, katika kudhibiti majanga ya moto hifadhini, Shirika limeendelea na juhudi mbalimbali za kudhibiti matukio ya moto katika hifadhi za Taifa. Katika kipindi cha Julai 2022 hadi Aprili 2023 jumla ya matukio ya moto 58 yalitokea na kudhibitiwa katika Hifadhi za Taifa 10 ambazo ni: Arusha , Kilimanjaro , Ziwa Manyara , Milima ya Mahale , Mkomazi , Nyerere , Ruaha , Tarangire , Milima ya Udzungwa na Mto Ugalla . Aidha, kwa kufuata miongozo ya usimamizi wa moto kwa kila hifadhi, zoezi la kuchoma moto mpango limefanyika katika eneo lenye ukubwa wa hekta 1,437,655. Mheshimiwa Spika, Shirika limeendelea kutoa semina mbalimbali za udhibiti wa moto kwa jamii zinazozunguka hifadhi za Taifa ambapo jumla ya semina 24 zilifanyika katika vijiji 19 vinavyopakana na hifadhi za Taifa Tarangire, Kilimanjaro na Mto Ugalla. Kwa upande mwingine, Shirika limeendelea kuimarisha mipaka na kuweka alama ili kuzuia moto usio na mpango kuingia ndani ya hifadhi na kuondoa migogoro ya mipaka kati ya hifadhi na wananchi. Katika hatua nyingine shirika limeandaa na kufanya mapitio ya Mipango ya Jumla ya Usimamizi wa hifadhi za Taifa za Nyerere, Mkomazi na Ruaha. Mamlaka ya Usimamizi wa Wanyamapori Tanzania – TAWA Mheshimiwa Spika, Mamlaka imeendelea kuimarisha ulinzi wa rasilimali za wanyamapori, kudhibiti ujangili na uvamizi wa maeneo yaliyohifadhiwa. Hadi kufikia mwezi Aprili 2023, jumla ya siku doria 195,912 sawa na asilimia 69 ya lengo la siku doria 284,460 zimefanyika. Doria hizo zimefanikisha kukamatwa kwa watuhumiwa 2,786; bunduki 108; risasi 1,334; kutegua mitego 3,080 ya nyaya za kutegea wanyamapori. Aidha, Mamlaka imeendelea kutumia mifumo ya kiteknolojia kuimarisha ulinzi ambapo jumla ya faru tisa walikamatwa ambapo saba waliwekewa visukuma mawimbi na wawili waliwekewa alama za utambuzi kwenye masikio katika mapori ya akiba Maswa na IkorongoGrumeti. Vilevile, Mamlaka imekarabati kilomita 1,649 za barabara katika mapori ya akiba ya Inyonga, Igombe, Moyowosi na Lukwati Piti. Katika hatua nyingine, Mamlaka imejenga karakana katika Pori la Akiba Rukwa na Kanda ya Kaskazini, kituo cha Askari Swagaswaga, nyumba tatu za watumishi, minara mitatu pamoja na majengo mawili ya mawasiliano kwa ajili ya kuratibu mawasiliano ya doria katika mapori ya akiba Selous na Maswa. Aidha, jumla ya Askari 150 wamepatiwa mafunzo ya ukakamavu na utayari ya jeshi. Mheshimiwa Spika, Mamlaka imekamilisha ujenzi wa vituo 16 vya Askari katika maeneo yenye changamoto kubwa ya wanyamapori wakali na waharibifu. Katika hatua nyingine, Mamlaka imenunua pikipiki 50 kwa ajili ya doria za mwitikio wa haraka kudhibiti matukio hayo pamoja na kutoa elimu kwa wananchi. Sambamba na hilo, Mamlaka imeanzisha utaratibu wa kutumia askari wa wanyamapori wa vijiji kudhibiti matukio ya wanyamapori ambapo jumla ya askari 37 kutoka wilaya tisa za Tunduru ; Nachingwea ; Liwale ; Lindi vijijini ; Rufiji ; Meatu ; Itilima ; Busega ; na Bunda wamepatiwa mafunzo na kuanza kutekeleza majukumu yao katika vituo tisa . Vilevile, Mamlaka imeongeza matumizi ya teknolojia ikiwa ni pamoja na kutumia helkopta kufukuza wanyamapori kwenye maeneo rasmi ya wananchi, ndege nyuki na visukuma mawimbi kwa lengo la kufuatilia mienendo ya wanyamapori wakali na waharibifu hususan tembo. Mheshimiwa Spika, katika kuimarisha miundombinu ya ulinzi wa rasilimali za wanyamapori, na kudhibiti ujangili, Mamlaka imejenga karakana moja , kununua mitambo minne ; boza mbili za kubebea mafuta; na mbili za kubebea maji kwa ajili ya ujenzi barabara ndani ya mapori ya akiba. Katika hatua nyingine, Mamlaka imeendelea kuboresha miundombinu ya utalii kwa kujenga barabara zenye urefu wa kilomita 157 katika mapori ya akiba ya Kijereshi na Maswa. Sambamba na hilo, Mamlaka imejenga makasha tisa ya kutunzia wanyamapori katika bustani za Ruhila na Tabora. Aidha, Mamlaka imeandaa mipango ya jumla ya usimamizi ya mapori ya Rungwa, Kizigo na Muhesi ili kuimarisha usimamizi wa rasilimali za wanyamapori zilizopo kwenye mapori hayo. Mheshimiwa Spika, Sambamba na hilo, Mamlaka imeendelea kushiriki katika matukio ya Kitaifa na Kimataifa kwa lengo la kutangaza vivutio vya utalii na fursa za uwekezaji katika maeneo yake. Miongoni mwa matukio hayo ni pamoja na: Mkutano wa 19 wa nchi wanachama wa CITES; onesho la the Abu Dhabi International Hunting and Equestrian Exhibition (ADIHEX 2022); na fainali za Kombe la Dunia nchini Qatar. Kufuatia juhudi hizo idadi ya watalii wa uwindaji wameongezeka kutoka 531 kwa mwaka /2022 hadi kufikia watalii wa uwindaji 692 kwa kipindi cha miezi 10 tu ya mwaka wa fedha /2023. Sambamba na hilo, Mamlaka imeendelea kutekeleza Mpango wa uwekezaji mahiri . Mheshimiwa Spika, Mamlaka imeendelea kushirikiana na wananchi kutatua na kupunguza migogoro katika maeneo ya hifadhi kwa kutambua na kuweka alama za mipaka katika mapori ya akiba Mkungunero, Swagaswaga, Igombe, Mpanga Kipengere, Wamimbiki na Kilombero ambapo jumla ya vigingi 1,479 vimewekwa katika maeneo hayo sawa na asilimia 55 ya lengo la vigingi 2,678. Kwa upande mwingine, Mamlaka imesafisha mkuza wenye urefu wa kilomita 33 na kufyeka mpaka wenye urefu wa kilomita katika mapori ya akiba. Mheshimiwa Spika, katika kuimarisha mahusiano kati ya hifadhi na jamii na kuhakikisha kuwa wananchi wananufaika na uwepo wa Hifadhi katika maeneo yao, TAWA imechangia miradi ya maendeleo iliyoibuliwa na jamii kwenye maeneo yanayozunguka mapori ya akiba ambapo jumla ya miradi sita yenye thamani ya Shilingi 177,000,000 imetekelezwa. Miongoni mwa miradi hiyo ni pamoja na kukamilisha ujenzi wa soko la samaki Kilombero, darasa na ofisi ya walimu katika Shule ya Msingi Usinge wilaya ya Kaliua na mradi wa maji Kijiji cha Kwa Mtoro-Swagaswaga. Aidha, Mamlaka imeendelea kutekeleza Mwongozo wa Kusimamia Shughuli za Uvuvi na Ufugaji Nyuki katika mapori ya akiba ya Ugalla, Uwanda, Moyowosi na Kilombero. Vilevile, Mamlaka imefanya mikutano 1,067 ya kutoa elimu ya uhifadhi kwa jamii ambapo wananchi 317,409 kutoka wilaya 112 walishiriki. Jitihada hizi zimeimarisha mahusiano na kuwezesha Mamlaka kukusanya Shilingi bilioni 1.04 kutokana na ada ya shughuli za uvuvi na ufugaji nyuki katika mapori ya akiba. Mheshimiwa Spika, katika kuimarisha utendaji wa Mamlaka ya Usimamazi wa Wanyamapori Tanzania , Wizara inaendelea na taratibu za kutunga Sheria ya Mamlaka ya Usimamizi wa Wanyamapori Tanzania na kazi hii inatarajia kukamilika katika kipindi cha mwaka wa fedha 2023/2024. Mamlaka ya Hifadhi ya Ngorongoro – NCAA Mheshimiwa Spika, kwa mwaka wa fedha /2023, Mamlaka imefanya jumla ya siku doria ,843 na operesheni maalum sita zilizowezesha kukamatwa kwa wahalifu 423 wa makosa mbalimbali. Kwa upande mwingine, Mamlaka imeendelea kutoa elimu ya uhifadhi kwa jamii kwa kufanya vikao 10 na mikutano 20 katika vijiji vinavyozunguka hifadhi. Aidha, Mamlaka imesafisha mpaka wenye jumla ya kilomita 200 na kuweka jumla ya vigingi 50 kwa ajili ya kuepusha migororo ya mipaka. Mheshimiwa Spika, katika jitihada za kupambana na mimea vamizi, Mamlaka imeendelea kutekeleza Mpango Mkakati wa kitaifa wa Kutokomeza Mimea Vamizi (2019 - 2024). Aidha, magugu vamizi yalifyekwa na kung’olewa katika eneo lenye ukubwa wa hekta 900 ndani ya bonde la Kreta. Vilevile, hekta ,150 zilichomwa moto ili kuondoa magugu vamizi na kuboresha nyanda za malisho katika eneo hilo. Katika hatua nyingine, Mamlaka imeotesha jumla ya miche ya miti 317,889 na kugawa miche 66,442 katika maeneo ya wilaya za Karatu, Ngorongoro na Monduli. Mheshimiwa Spika, katika kuboresha shughuli za uhifadhi na utalii ndani ya Hifadhi, Mamlaka imeimarisha miundombinu kwa kujenga barabara zenye jumla ya kilomita 90 kwa kiwango cha changarawe kwenye maeneo ya Enduleni hadi Ndutu kilomita 19.5; Viewpoint hadi Alaililai kilomita 39; na Alaililai hadi Nayobi kilomita 30; na barabara ya Ngoitoktok kilomita 1.5. Aidha, Mamlaka imeendelea kufanya ukarabati wa mara kwa mara kwenye mtandao wa barabara wenye jumla ya Kilomita 606. Vilevile, Mamlaka imenunua malori 14, mitambo mitano na maboza mawili ya maji kwa ajili ya matengenezo ya barabara. Mheshimiwa Spika, Mamlaka imeendelea na juhudi za kuboresha huduma za utalii kwa kuhakikisha upatikanaji wa maji safi na salama ambapo jumla ya visima vitatu vyenye uwezo wa kuzalisha lita ,400 kwa saa vimechimbwa katika maeneo ya Laetoli, Ndutu na Olduvai. Sambamba na hilo, Mamlaka inakamilisha mradi wa ujenzi wa mtambo wa kutibu maji ujulikanao kama Mama Hhawu Water Treatment Plant ambao kwa sasa umefikia asilimia 95 na umeanza kutumika. Mradi huu unahusisha ujenzi wa mtambo wa kutibu maji, ujenzi wa maabara ya ubora wa maji na ujenzi wa tenki la maji la ujazo wa lita 135,000 katika geti la Loduare. Mradi huu una uwezo wa kuzalisha maji ujazo wa lita 1,500,000 kwa siku na utanufaisha watalii wanaoingia Ngorongoro kupitia lango la Loduare, huduma za malazi zinazozunguka eneo la Hifadhi, Ofisi za Mamlaka ya Hifadhi ya Ngorongoro pamoja na jamii inayozunguka Hifadhi ikiwemo Hospitali Teule ya Lutheran na Magereza ya Karatu. Mheshimiwa Spika, Wizara imeendelea na zoezi la kuhamisha wananchi waliojitokeza kuhama kwa hiari kutoka ndani ya Hifadhi ya Eneo la Ngorongoro. Hadi mwezi Aprili 2023, jumla ya nyumba zimejengwa katika Kijiji cha Msomera-Handeni ambapo kaya 551 zenye watu 3,010 na mifugo 15,321 zimehamia kwa ajili ya kupisha shughuli za uhifadhi. Wananchi waliohama kwa hiari wamenufaika kwa kupewa fidia, motisha, nyumba, kiwanja cha makazi chenye ukubwa wa ekari 2.5 na eneo la shamba lenye ukubwa wa ekari tano . Sambamba na hatua hii, Serikali imeboresha miundombinu mbalimbali ya kijamii ikiwemo ujenzi wa shule, zahanati, visima vya maji, mawasiliano, malambo, majosho, barabara, umeme, soko na kituo cha polisi. Aidha, Wizara imekamilisha zoezi la kufuta Pori Tengefu Handeni ili kuwezesha wananchi waliohamia kwa hiari kumilikishwa maeneo hayo. Wizara inawapongeza wananchi waliohamia na inawaahidi waliosalia na ambao wamekuwa wakijiandikisha kwa wingi kutaka kuhama kuwa zoezi hili, bado halijasimamishwa na Serikali, tofauti na inavyosemekana kwa baadhi ya wanaojaribu kukwamisha. Aidha, naomba kuliarifu Bunge lako Tukufu kuwa, Serikali imejiandaa na haitarudi nyuma wala hakutakuwa na kusalimu amri katika kukamilisha zoezi hili ambalo litaendelea kufanyika kwa weledi na kasi kubwa. Tukutane Msomera. Mheshimiwa Spika, katika kuhakikisha watumishi wanatekeleza majukumu yao kwa weledi, Mamlaka imewezesha jumla ya watumishi 216 kupata mafunzo ya muda mrefu na mfupi . Aidha, watumishi 76 wapya wamehudhuria mafunzo ya Jeshi la Uhifadhi katika Kituo cha Mlele kwa lengo la kuimarisha nidhamu na ukakamavu. Kwa upande mwingine, Mamlaka imenunua magari 14 kwa ajili ya shughuli za uhifadhi na utalii. Katika hatua nyingine, Mamlaka inaendelea na ujenzi wa ofisi ya Makao Makuu katika eneo la Kemyn, wilayani Karatu. Mheshimiwa Spika, kufuatia uamuzi wa Serikali wa kuliweka Pori la Akiba Pololeti chini ya usimamizi wa Mamlaka ya Hifadhi ya Ngorongoro kwa lengo la kuimarisha ulinzi, uhifadhi na utalii, Mamlaka imepeleka jumla ya Askari 43 kwa ajili ya kuimarisha ulinzi. Aidha, Mamlaka kwa kushirikiana na Tume ya Taifa ya Mipango ya Matumizi ya Ardhi imekamilisha zoezi la kupima vijiji 14 vinavyopakana na Pori la Akiba Pololeti na kutatua migogoro ya mipaka katika vijiji saba vinavyozunguka eneo hilo. Sambamba na hilo, Mamlaka imewezesha zoezi la uandaaji wa mipango ya matumizi bora ya ardhi katika vijiji 36 na kufungua barabara ya mkuza yenye urefu wa kilomita itakayotumika kwa shughuli za ulinzi na uendelezaji wa pori hilo. Taasisi ya Utafiti wa Wanyamapori Tanzania – TAWIRI Mheshimiwa Spika, Taasisi ina jukumu la kufanya, kuratibu na kusimamia tafiti za wanyamapori nchini. Katika kutekeleza jukumu hilo, Taasisi imefanya tafiti za kimkakati hususan zinazohusu migongano baina ya binadamu na wanyamapori wakali na waharibifu katika kanda za: Kaskazini (mikoa ya Kilimanjaro na Arusha); Kaskazini- Magharibi (mikoa ya Kagera na Mara); Magharibi (mikoa ya Katavi, Rukwa, Kigoma na Tabora); na Kusini-Mashariki (mikoa ya Morogoro, Lindi na Ruvuma). Tafiti zimebaini visababishi vikuu vitatu vya migongano baina ya binadamu na wanyamapori ni kuongezeka kwa shughuli za kibinadamu karibu na hifadhi; katika maeneo ya shoroba na mitawanyiko ya wanyamapori; mabadiliko ya tabia za wanyamapori kwa upande wa malisho na kupelekea kula mazao na uvamizi wa mifugo kwenye maeneo yao; na mabadiliko ya tabia nchi yanayosababisha ukame katika maeneo mengi na kufanya wanyamapori kuongeza wigo wa kutafuta mahitaji na kutoka nje ya maeneo yaliyohifadhiwa. Mheshimiwa Spika, katika jitihada za kutatua migongano baina ya binadamu na wanyamapori, simba watano wamehamishwa kutoka vijiji vya Mdori na Magara wilayani Babati na kupelekwa Hifadhi ya Taifa Tarangire na simba wawili walihamishwa kutoka eneo la Chumo – Kilwa kwenda kwenye maeneo ya hifadhi ili kuepusha madhara kwa jamii. Sambamba na hili, tembo wapatao 270 waliondolewa kutoka maeneo ya makazi rasmi ya wananchi katika wilaya za Nachingwea na Liwale na kuelekezwa hifadhini kwa kutumia helikopta. Aidha, Taasisi imefunga visukuma mawimbi 62 kwa wanyamapori kama ifuatavyo: tembo makundi 13 katika wilaya za Serengeti, Nachingwea, Liwale, Tunduru na Mvomero na makundi 26 yanatarajiwa kufungwa kabla ya mwaka wa fedha kuisha; mbwa mwitu makundi matatu katika Mfumo Ikolojia wa Serengeti, Ruaha-Rungwa na Nyerere-Selous; simba 15 (Mfumo Ikolojia wa Serengeti, Nyerere-Selous na Tarangire-Manyara); na nyumbu 10 (Mfumo Ikolojia wa Tarangire-ManyaraNatron na Serengeti). Mheshimiwa Spika, katika kukabiliana na mimea vamizi katika maeneo yaliyohifadhiwa, Taasisi imevumbua namna ya kutumia mimea vamizi (mfano magugu aina ya Makutian, Eleusine jaegerii yaliyovamia eneo la Mamlaka ya Hifadhi ya Ngorongoro) kama nishati mbadala kwa kutengeneza mkaa banifu . Uvumbuzi huu utaongeza uhitaji wa mimea vamizi na hivyo kupunguza tatizo na kiwango cha utegemezi wa matumizi ya miti kama kuni au mkaa na badala yake kutumia mkaa huu mpya kama nishati mbadala. Mheshimiwa Spika, Taasisi imeidadi wanyamapori katika mifumo ikolojia ya NyerereSelous-Mikumi-Liparamba na Saadani–Wamimbiki. Matokeo ya sensa ya wanyamapori katika mfumo ikolojia Nyerere-Selous-Mikumi-Liparamba yameonesha kuwa idadi ya tembo ni 20,006; viboko 29,071; twiga ,679 na nyumbu 19,060. Matokeo haya yakilinganishwa na sensa ya mwaka 2018, yanaonyesha kuongezeka kwa idadi ya tembo kwa asilimia 22, palahala kwa asilimia 34, kuro kwa asilimia jambo linaloashiria kuimarika kwa hali ya uhifadhi katika mfumo ikolojia huo. Kwa upande mwingine, utafiti umeonesha kupungua kwa nyati kwa asilimia 11 na kongoni kwa asilimia 26.6 katika mfumo huo wa ikolojia. Hali hii imesabishwa na ongezeko la shughuli za binadamu kama vile makazi, kilimo na mifugo katika maeneo hayo. Mheshimiwa Spika, katika kuimairisha afya za wanyamapori, Taasisi imeendelea kufanya uchunguzi wa magonjwa na vifo vya wanyamapori. Katika mwaka wa fedha 2022/2023, Taasisi ilitibu faru mmoja aliyeonyesha dalili za kupooza (Pori la Akiba Ikorongo), pofu 20 waliokuwa na ugonjwa wa macho (Hifadhi za Ngorongoro na Serengeti), simba wawili waliogundulika kuwa na kansa (Hifadhi ya Taifa Serengeti) na matibabu ya wanyamapori (mbuni, simba, chui, duma na tembo) kwenye bustani za Serikali za Mlimwa – Dodoma na Tabora. Aidha, makundi ya nyani manne yenye takriban nyani 120 yanayotumika kwa utalii katika Hifadhi ya Taifa Gombe walipatiwa matibabu maalum ili kuwaponya na kuzuia uwezekano wa kusambaa kwa ugonjwa wa kaswende (Baboon Genetal Infection) kwa sokwe na binadamu. Mheshimiwa Spika, kwa upande mwingine, twiga 18 walifanyiwa uchunguzi na kupatiwa matibabu kwa ajili ya ugonjwa mpya wa ngozi unaoathiri wanyamapori hawa. Utafiti wa ugonjwa wa ngozi kwa twiga umeonesha kuwa ugonjwa huu upo katika hifadhi za Taifa za Ruaha, Tarangire na Mikumi. Majaribio ya awali yameonesha kuwa ugonjwa huu unaweza kutibiwa kwa kutumia kwa pamoja dawa za antibiotic na ivermectin. Hata hivyo, changamoto kubwa ipo katika kuwakamata twiga wote kwa ajili ya kuwapatia matibabu kutokana na ikolojia ya wanyamapori. Vilevile, Taasisi imeendelea kufuatilia na kudhibiti mlipuko wa ugonjwa wa kimeta ambao uliwakumba wanyamapori aina ya twiga, tembo, pundamilia na swala pala katika maeneo ya Hifadhi ya Taifa Tarangire, Mamlaka ya Hifadhi Ngorongoro na Jumuiya ya Hifadhi ya Wanyamapori Enduimeti. Chuo cha Usimamizi wa Wanyamapori MWEKA – CAWM Mheshimiwa Spika, Chuo kina jukumu la kutoa mafunzo, kufanya utafiti na kutoa ushauri katika nyanja za uhifadhi wa wanyamapori na uendeshaji utalii. Katika mwaka 2022/2023, Chuo kimedahili jumla ya wanafunzi 854 katika ngazi za Astashahada, Stashahada, Shahada na Shahada ya Uzamili. Aidha, Chuo kimetoa mafunzo ya muda mfupi kwa washiriki kati ya hao: 251 mafunzo ya waongoza watalii wa kupanda mlima; 13 mafunzo ya utalii wa kutembea kwa miguu; na 35 mafunzo ya kukamata na kuhamisha nyoka. Mheshimiwa Spika, kazi nyingine zilizofanyika ni pamoja na kuandaa Mpango kamambe kwa kampasi ya Mweka (Mweka Campus Master Plan), kujenga ukuta wenye urefu wa mita 370 katika kampasi ya Mweka na kuendelea na ujenzi wa jengo la kutolea mafunzo lenye ghorofa mbili . Jengo hilo litakapokamilika litakuwa na vyumba vya mihadhara vyenye uwezo wa kuchukua wanafunzi 1,000 kwa wakati mmoja pamoja na ofisi za wanataaluma. Katika kuboresha utoaji wa mafunzo, Chuo kimejenga miundombinu wezeshi yenye uwezo wa kuhudumia wanafunzi 294. Hali kadhalika, Chuo kinakamilisha ununuzi wa magari manne . Taasisi ya Taaluma ya Usimamizi wa Wanyamapori Pasiansi – PWTI Mheshimiwa Spika, Taasisi ya Taaluma ya Usimamizi wa Wanyamapori Pasiansi ina jukumu la kutoa mafunzo ya uhifadhi wa wanyamapori na himasheria katika ngazi ya Astashahada. Katika kutekeleza jukumu hilo, Taasisi imedahili wanafunzi wa kozi ndefu katika fani za uhifadhi wanyamapori na himasheria, uongozaji watalii na usalama kwa ngazi ya Astashahada na Astashahada ya awali; na kutoa mafunzo ya muda mfupi kwa washiriki 56. Katika hatua nyingine, Taasisi imetoa mafunzo kwa vitendo kwa wanafunzi wote yaliyofanyika katika Hifadhi ya Taifa Serengeti, mapori ya akiba ya Ikorongo na Grumet, eneo la hifadhi ya wanyamapori ya Ikona na maeneo ya wazi ya Wilaya ya Serengeti. Mheshimiwa Spika, Taasisi imekamilisha taratibu za kuhuisha usajili wake NACTVET na kuandaa mtaala kwa ajili ya uanzishwaji wa kozi ya Stashahada katika fani ya Uhifadhi wa Wanyamapori, Uongozaji Watalii na Usalama. Katika hatua nyingine, Taasisi imeendelea kuimarisha mazingira ya kufanyia kazi kwa kuchimba kisima cha maji; kukamilisha ujenzi wa uzio wa chuo wenye urefu wa mita 180; kukarabati mabweni na madarasa ya wanafunzi; kukarabati mifumo ya maji na umeme; kuchimba na kuweka matanki ya kutunzia maji katika kambi za mafunzo Fort Ikoma. Sambamba na hilo, chuo kimefanikisha kumilikishwa eneo lililopo katika Kijiji cha Makundusi lenye ukubwa wa hekta 76 kwa ajili ya mafunzo ya vitendo. Kituo cha Mafunzo ya Uhifadhi wa Maliasili kwa Jamii, Likuyu - Sekamaganga – CBCTC Mheshimiwa Spika, Kituo cha Mafunzo ya Uhifadhi wa Maliasili kwa Jamii, Likuyu - Sekamaganga kina jukumu la kuzijengea uwezo jamii zinazoishi jirani na maeneo yenye wanyamapori ili ziweze kushiriki katika uhifadhi na matumizi endelevu ya maliasili. Katika kutekeleza jukumu hilo, kituo kimetoa mafunzo ya muda mrefu kwa wanafunzi 105 kwa ngazi ya Astashahada ya utalii na Uongozaji Watalii. Kwa upande mwingine kituo kimetoa mafunzo ya muda mfupi kwa askari wa vijiji 320; kituo kimefanya mapitio ya mitaala ya Kozi ya Astashahada ya awali ya Utalii na Uongozaji Watalii; Askari Wanyamapori wa Vijiji ; na Mtaala wa Viongozi na Wajumbe wa Kamati za Maliasili za Vijiji. Sambamba na hilo, kituo kimeandaa mtaala wa Kozi za Astashahada na Stashahada ya Utalii na Uongozaji Watalii. Katika kuboresha miundombinu, kituo kimefanya ukarabati wa bweni la wanafunzi wa kike ambao uko katika hatua za umaliziaji. Mfuko wa Uhifadhi wa Wanyamapori Tanzania - TWPF Mheshimiwa Spika, Mfuko wa Uhifadhi wa Wanyamapori Tanzania una jukumu la kuwezesha uhifadhi wa wanyamapori ndani na nje ya maeneo yaliyohifadhiwa. Katika kutekeleza jukumu hilo, Mfuko umewezesha utekelezaji wa kazi mbalimbali ikiwa ni pamoja na: Operesheni za uzuiaji ujangili na kuwezesha kukamatwa kwa watuhumiwa 39, meno 51 ya tembo, vipande 122 vya meno ya tembo pamoja na nyara na vielelezo vingine. Hata hivyo, meno ya tembo yaliyokamatwa siyo meno ya tembo waliouawa na majangili katika mwaka 2022/2023. Kwa upande mwingine, Mfuko umelipa jumla ya Shilingi ,118,731,300 kama kifuta jasho na machozi kwa wananchi 4,710 walioathiriwa na wanyamapori wakali na waharibifu; umewezesha utoaji wa elimu kwa wananchi kuhusu namna ya kukabiliana na wanyamapori wakali na waharibifu; utatuzi wa migogoro kati ya hifadhi na wananchi na kupandisha hadhi maeneo yaliyohifadhiwa. Vilevile, Mfuko umewezesha mapitio ya kanuni mbalimbali za Sekta ya Wanyamapori; kufuatilia utendaji wa jumuiya ya hifadhi ya wanyamapori ; uratibu wa uhifadhi wa faru nchini; na utekelezaji wa Mikataba ya Kimataifa inayohusu wanyamapori ambayo Tanzania imeridhia. Sekta ya Misitu na Nyuki Mheshimiwa Spika, Sekta ya Misitu na Nyuki ina jukumu la kusimamia uhifadhi na matumizi endelevu ya rasilimali za misitu na nyuki. Utekelezaji wa jukumu hilo unaongozwa na Sera ya Taifa ya Misitu na Sera ya Taifa ya Ufugaji Nyuki . Aidha, utekelezaji wa shughuli mbalimbali katika sekta hizi unasimamiwa na Sheria ya Misitu Sura 323, Sheria ya Ufugaji Nyuki Sura 224 na Sheria ya Taasisi ya Utafiti wa Misitu Tanzania Sura 270. Vilevile, uhifadhi na usimamizi wa rasilimali za misitu na nyuki hutekelezwa kupitia Idara ya Misitu na Nyuki, Wakala wa Huduma za Misitu Tanzania, Taasisi ya Utafiti wa Misitu Tanzania, Chuo cha Misitu Olmotonyi, Chuo cha Viwanda vya Misitu Moshi, Chuo cha Mafunzo ya Ufugaji Nyuki - Tabora na Mfuko wa Misitu Tanzania. Mheshimiwa Spika, Tanzania ina misitu yenye hekta milioni 48.1 ambapo asilimia 93 ni misitu ya mataji wazi , na asilimia saba ni misitu iliyofunga. Usimamizi wa misitu hii umegawanyika katika makundi mbalimbali ikiwemo: Serikali Kuu hekta milioni 19.2 sawa na asilimia 40; Serikali za Mitaa hekta milioni 3.4 sawa na asilimia saba ; Serikali za vijiji hekta milioni 21.6 sawa na asilimia 45 na watu binafsi hekta milioni 3.4 sawa na asilimia saba na eneo lililobaki la hekta 500,000 sawa na asilimia 1. Aidha, sehemu kubwa ya eneo la misitu iliyopo inafaa kwa ufugaji nyuki ambapo vijiji vimetenga takriban hekta 143,936.78 kwa ajili ya ufugaji nyuki. Kwa upande mwingine, jumla ya hekta ,640.43 za hifadhi za nyuki zilizo chini ya Wakala wa Huduma za misitu hutumika kwa ajili ya ufugaji nyuki pamoja na tafiti mbalimbali. Masuala mahsusi ya Sekta ya Misitu na Nyuki Utatuzi wa Changamoto ya Moto katika Mashamba ya Miti na Hifadhi za Misitu ya Asili Mheshimiwa Spika, ongezeko la shughuli za kibinadamu ikiwemo usafishaji wa mashamba kwa ajili ya shughuli za kilimo, ufugaji, makazi, uwindaji haramu wa wanyamapori na uvunaji haramu wa asali umekuwa ni chanzo kikubwa cha moto ndani ya hifadhi za misitu. Uchomaji moto holela umekuwa na athari kubwa katika maeneo ya hifadhi ikiwemo kupoteza bioanuai, kuathiri ubora wa miti pamoja na upotevu wa mapato ya Serikali. Mathalan, katika kipindi cha mwaka /2022 takriban hekta 3,172 ziliungua moto katika mashamba ya miti ya Sao hill, Wino na Buhigwe. Tathmini zilizofanyika zilibaini kuwa chanzo cha moto katika mashamba hayo kilikuwa ni uchomaji holela wa moto wakati wa maandalizi ya mashamba ya wananchi yaliyopakana na mashamba hayo. Mheshimiwa Spika, katika kukabiliana na changamoto ya matukio ya moto katika maeneo ya hifadhi na mashamba ya miti, Wizara imefanya juhudi mbalimbali zikiwemo: kutoa elimu ya kuzuia moto kwa wananchi zaidi ya 13,000 katika vijiji 311; kuandaa mwongozo wa kukabiliana na moto; kukarabati minara ya kufuatilia matukio ya moto na kuimarisha vikosi vya kukabiliana na matukio ya moto vyenye jumla ya watu 345. Katika hatua nyingine, Wizara imenunua mitambo maalumu yenye uwezo wa kuzima moto hadi umbali wa mita mia moja, kuimarisha njia za kuzuia moto katika hifadhi za misitu ambapo takriban mipaka yenye urefu wa kilomita 1,812 na njia za kuzuia moto zenye urefu wa kilomita 1,446 zimesafishwa. Kutokana na juhudi hizo, matukio ya moto katika mashamba ya miti ya Serikali yameendelea kupungua mwaka hadi mwaka ambapo kwa mwaka wa fedha 2022/2023 sehemu ya eneo la hekta 290 za mashamba ya miti ya Serikali ziliungua na moto. Kuimarika kwa Kiwango cha Ubora wa Mazao ya Nyuki Yanayozalishwa Nchini Mheshimiwa Spika, Wizara imeendelea kuwanufaisha wananchi wanaoishi jirani na maeneo ya hifadhi kupitia miradi ya ufugaji nyuki. Katika kutekeleza hilo, Wizara kwa kushirikiana na wadau wa maendeleo inatekeleza programu za ufugaji nyuki katika mikoa mbalimbali hapa nchini kwa lengo la kuongeza uzalishaji na ubora wa mazao ya nyuki. Katika kipindi cha mwaka 2022/2023, Wizara imetoa mafunzo ya udhibiti na ubora wa mazao ya nyuki kwa maafisa ufugaji nyuki 23 kutoka katika wilaya 19. Vilevile, wananchi 1,998 na vikundi 64 vya ufugaji nyuki vilipewa mafunzo ya mbinu bora za ufugaji nyuki pamoja na kugawa mizinga 1,025 ya kufugia nyuki. Mheshimiwa Spika, kutokana na jitihada hizo, kiwango cha uzalishaji wa asali nchini kimeongezeka kutoka tani 30,400 mwaka 2021/2022 hadi kufikia tani 31,695 mwaka 2022/2023. Katika hatua nyingine, Wizara imeendelea kukusanya sampuli za asali kutoka katika maeneo mbalimbali hapa nchini kwa lengo la kutambua ubora wa asali inayozalishwa katika maeneo hayo. Kwa mwaka 2022/2023, jumla ya sampuli 70 zilikusanywa na kupelekwa maabara nchini Ujerumani. Matokeo ya sampuli hizo yameonesha kuwa asilimia 96 ya asali hiyo imekidhi viwango vya kimataifa na hivyo kuendelea kuchochea wananchi kufuga nyuki kwa lengo la kuuza katika soko la ndani na kimataifa. Idara ya Misitu na Nyuki Mheshimiwa Spika, kwa lengo la kuweka mazingira wezeshi ya kufanya biashara ya mazao ya misitu, Wizara imefanya mapitio ya Kanuni za Usimamizi na Matumizi Endelevu ya Rasilimali za Misitu ya mwaka 2019. Kwa upande mwingine, Wizara imeandaa: Mkakati wa Kitaifa wa Mkaa; Mkakati wa Kitaifa wa Miti ya Mianzi; na Mkakati wa Kitaifa wa Kilimo Msitu. Aidha, Wizara imeandaa Mwongozo wa Uandaaji wa Mpango wa Usimamizi wa Hifadhi na Mashamba ya Nyuki; Mwongozo wa uandaaji wa Mpango wa Usimamizi katika Hifadhi za Misitu ya Asili ya Serikali Kuu na Mamlaka za Serikali za Mitaa; na Mwongozo wa Uwekezaji katika Viwanda vya Misitu. Mheshimiwa Spika, katika kuimarisha ushirikishwaji wa wadau katika usimamizi na uendelezaji wa rasilimali za misitu na nyuki, Wizara ilifanya mikutano miwili ya wadau wa Sekta ya Misitu na Ufugaji Nyuki ambapo mikakati mbalimbali ya kukabiliana na changamoto zilizopo iliandaliwa. Katika hatua nyingine, Wizara imeratibu mikutano miwili ya Kamati ya Kitaifa ya Ushauri wa Misitu – NAFAC; mikutano mitatu ya Kamati ya Kitaifa ya Ushauri wa Ufugaji Nyuki – NABAC; vikao vitatu vya wadau wa misitu kupitia Baraza la Taifa la Biashara pamoja na vikao viwili vya Kamati Endeshi ya Mazao ya Misitu Yaliyohandisiwa. Mheshimiwa Spika, kwa lengo la kuendelea kutoa elimu kwa jamii kuhusu uhifadhi wa rasilimali za misitu, Wizara imeandaa na kuchapisha nakala 2,800 za Jarida la Misitu ni Mali zilizotolewa kwa jamii ili kuwajengea uelewa kuhusu umuhimu wa uhifadhi wa rasilimali za misitu na nyuki. Pia, Wizara imeendelea na zoezi la kufanya tathmini ya mchango wa Sekta ya Misitu kwenye pato la Taifa kwa kutumia Mfumo wa Green Accounting. Katika hatua nyingine, Wizara imeshiriki Kongamano la 47 la Kimataifa la Wafugaji Nyuki lililofanyika Uturuki mwezi Machi, ; Kongamano la Wafugaji Nyuki Kanda ya Afrika lililofanyika Afrika ya Kusini ambapo kupitia makongamano hayo, Tanzania imefanikiwa kufungua masoko mapya ya asali na nta nchini Poland na China. Kwa mantiki hiyo, nitumie fursa hii kuwahimiza Watanzania kuchangamkia fursa hii ili tuweze kuiongezea nchi yetu fedha za kigeni. Mheshimiwa Spika, katika kuhakikisha misitu inahifadhiwa, inalindwa na kuwa endelevu kwa kizazi cha sasa na kijacho, Wizara inakamilisha maandalizi ya kuipandisha hadhi Wakala wa Huduma za Misitu Tanzania kuwa Mamlaka. Kazi hii inatarajia kukamilika katika mwaka wa fedha 2023/2024. Wakala wa Huduma za Misitu Tanzania – TFS Mheshimiwa Spika, jukumu la Wakala ni kusimamia, kuhifadhi na kuendeleza rasilimali za misitu na nyuki zilizo chini ya Serikali Kuu. Wakala unasimamia jumla ya hifadhi za misitu 463 inayojumuisha misitu ya asili 416, misitu ya mazingira asilia 23, mashamba ya miti 24 na hekta 158,100 za mikoko. Vilevile, Wakala unasimamia na kuendeleza hifadhi za nyuki na vituo vya malikale sita . Aidha, usimamizi wa hifadhi hizo hufanywa kwa kushirikiana na mamlaka nyingine za Serikali zikiwemo Serikali za Mitaa. Mheshimiwa Spika, Wakala umezalisha jumla ya tani 14.7 za mbegu za miti na kuotesha miche ,860,353 ya aina mbalimbali ambayo itapandwa katika mashamba 24 ya Serikali na mingine kugawiwa kwa watu binafsi, taasisi na mashirika mbalimbali kwa ajili ya kupandwa katika maeneo yao. Hadi mwezi Aprili, 2023 Wakala umepanda miti katika hekta 7,475 na kurudishia miti iliyokufa kwenye hekta 1,948.7. Vilevile, Wakala umeendeleza mashamba ya miti kwa kupalilia hekta 19,186, kupogolea hekta 8,963 na kupunguzia miti kwenye hekta 1,359. Katika hatua nyingine, Wakala umeanza kutekeleza Mkakati wa Usimamizi na Uendelezaji wa Mashamba ya Miti ya Serikali wa miaka 30 (2021 - 2050) kwa kuotesha miche 11,000 ya miti aina ya mpira itakayopandwa kwa majaribio katika eneo la hekta nane ndani ya Shamba la Miti Rondo. Kwa upande mwingine, Wakala umeanza majaribio ya upandaji wa mti aina ya Prunus africana inayotumika kutengeneza madawa ya kutibu saratani na magonjwa mengine katika mashamba ya Mbizi, Wino, Rongai, Sao Hill, Iyondo Mswima, Meru na Shume. Sambamba na hilo, Wakala umeendelea kuhifadhi maeneo ya mikoko kwa kupanda miche 70,346 kwenye eneo la hekta 31 katika delta ya Rufiji na mwambao wa Wilaya ya Kinondoni. Mheshimiwa Spika, katika kuhakikisha kuwa rasilimali za misitu na nyuki zinasimamiwa ipasavyo, Wakala umeandaa mipango ya usimamizi wa misitu 42 yenye ukubwa wa hekta 1,031,293 ambayo ipo katika hatua mbalimbali za ukamilishwaji. Aidha, Wakala umeendesha operesheni za kiintelijensia 183 na siku doria 95,800 ambazo zililenga kukabiliana na uharibifu wa misitu. Kutokana na juhudi hizi, Wakala ulikamata na kutaifisha; magunia ya mkaa 20,027, vipande vya mbao 34,730, kuni zenye mita za ujazo 161 na magogo yenye mita za ujazo 3,359. Mheshimiwa Spika, katika jitihada za kukabiliana na majanga ya moto kwenye hifadhi za misitu, Wakala umesafisha mipaka yenye urefu wa kilomita 1,812 na njia za kuzuia moto zenye urefu wa kilomita 1,446. Vilevile, wananchi zaidi ya 13,000 kutoka vijiji 311 walipatiwa elimu ya athari za moto na mbinu za kukabiliana na matukio ya moto. Katika hatua nyingine, vikosi vya kukabiliana na matukio ya moto vyenye jumla ya watu 345 viliimarishwa kwa kupewa mafunzo sambamba na kukarabati minara 21 ya kuangalizia moto. Mheshimiwa Spika, kufuatia juhudi mbalimbali za kuendeleza utalii ikolojia sambamba na muendelezo wa Programu ya Tanzania the Royal Tour, Wakala umeendeleza vivutio vya utalii wa kiikolojia na kupandisha hadhi misitu mitatu yenye ukubwa wa hekta 25,224 kuwa hifadhi za misitu ya mazingira asilia ya Uvinza, Matogoro Mashariki na Vilima vya Hassama. Vilevile, Wakala umeendelea kuimarisha miundombinu ya utalii katika misitu ya hifadhi kwa kukarabati kilomita 236.7 za njia za watalii na kilomita 643.54 za barabara za msituni. Mheshimiwa Spika, Wakala umejenga malango manne katika hifadhi za mazingira asilia za Matogoro, Mlima Hanang, Amani na Pugu kazimzumbwi; ofisi moja katika Hifadhi ya Ziwa Duluti na vyoo saba katika Hifadhi ya Mazingira Asilia Amani, Vikindu, kituo cha Malikale cha Kolo; na kukarabati hosteli moja katika hifadhi ya Mazingira Asilia Amani. Vilevile, Wakala umekarabati kambi sita za watalii katika Hifadhi ya Mazingira Asilia Kilombero; kutengeneza benchi nane na meza tatu katika Shamba la Miti West Kilimanjaro. Pia, Wakala umeimarisha miundombinu ya vituo vya Michoro ya Miambani Kolo – Kondoa na Magofu ya Tongoni – Tanga kwa kukarabati kilomita tano ya njia za kutembea kwa miguu, ujenzi wa banda moja la kupumzika watalii, mageti matatu na mabango nane . Uboreshwaji wa miundombinu hiyo umechangia kuleta hamasa katika utalii ikolojia. Mheshimiwa Spika, Wakala umeendelea kutangaza vivutio vya utalii ikolojia, utamaduni pamoja na uhifadhi wa rasilimali za misitu kupitia matukio mbalimbali ya ndani na nje ya nchi ikiwemo: Tanga Trade Fair; West Kili Forest Tour Challenge; Bata Msituni Festival; APIMONDIA na Mkutano wa 27 wa nchi wanachama wa mkataba wa kuhimili athari za mabadiliko ya Tabianchi . Pia, Wakala umetengeneza na kusambaza vitabu 1,000, vipeperushi 2,350, mabango 12, na majarida yenye jumbe mbalimbali zinazohusiana na utalii ikolojia. Aidha, juhudi hizi zimechangia kuongezeka kwa idadi ya watalii waliotembelea vivutio vya kiikolojia kutoka watalii 117,330 mwezi Machi, mwaka 2021 hadi kufikia 210,987 mwezi Machi, mwaka 2022 sawa na ongezeko la asilimia 79.8. Mheshimiwa Spika, kwa upande mwingine, Wakala umeendelea kuimarisha shughuli za ufugaji nyuki kwa kutengeneza na kutundika mizinga 921 katika manzuki zilizopo kwenye mashamba ya miti Buhigwe, Makere na Silayo. Vilevile, Wakala umeendelea kusimamia mashamba ya nyuki mawili ambayo ni Mwambao (Kilindi na Handeni); Kanda ya Kati (Kondoa na Manyoni); na kusimamia manzuki 182 na kuzalisha tani 10.3 za asali na kilo 588 za nta zenye thamani ya jumla ya Shilingi bilioni 1.24. Kwa upande mwingine, Wakala umetoa elimu ya ufugaji bora wa nyuki kwa wafugaji nyuki 1,998 kutoka katika vijiji 40 katika mikoa ya Manyara, Dodoma, Pwani, Simiyu, Lindi, Ruvuma, Kigoma, Tabora na Shinyanga. Katika hatua nyingine, Wakala umeanzisha shamba jipya la nyuki la Kipembawe wilayani Chunya lenye ukubwa wa hekta 20,728 na kusaidia uanzishwaji na usimamizi wa shamba la nyuki la jamii mkoani Ruvuma. Mheshimiwa Spika, kwa lengo la kutoa elimu na kuhamasisha jamii kushiriki katika uhifadhi wa rasilimali za misitu na nyuki, Wakala uliandaa makala 57, vipindi 48 vya Misitu ni Uhai na vipindi 48 vya Tanzania ya Kijani na kurushwa katika vyombo mbalimbali vya habari nchini. Vilevile, Wakala uliandaa na kusambaza vipeperushi 3,800, majarida 160, mabango makubwa sita na madogo 916 yenye jumbe mbalimbali za uhifadhi na matumizi endelevu ya rasilimali za misitu na nyuki. Mheshimiwa Spika, kwa upande mwingine, Wakala umeendelea kuimarisha na kuendeleza mikakati ya kuboresha mazingira ya kazi kwa watumishi kwa kununua magari 11, mtambo mmoja na pikipiki 43. Aidha, watumishi 97 wamewezeshwa kupata mafunzo ya muda mrefu na watumishi 203 mafunzo ya muda mfupi katika vyuo mbalimbali. Vilevile, Wakala umeendelea kuimarisha ulinzi wa hifadhi za misitu kwa kutoa mafunzo ya utayari kwa askari 289; mafunzo ya uongozi kwa maafisa 47. Kwa upande mwingine, Wakala umekamilisha ujenzi wa ofisi ya kanda ya kati na ujenzi wa vituo viwili vya askari katika mashamba ya miti ya Kiwira na Kawetire. Kwa hatua nyingine, ujenzi wa majengo sita ya ofisi; vituo vya askari sita ; na maghala nane ya kuhifadhia silaha unaendelea. Taasisi ya Utafiti wa Misitu Tanzania – TAFORI Mheshimiwa Spika, Taasisi ina jukumu la kufanya, kuratibu utafiti na kutoa ushauri wa kitaalamu katika nyanja za misitu na ufugaji nyuki. Katika kutekeleza majukumu yake, Taasisi imefanya tathmini ya rasilimali za misitu kutoka kwenye mashamba ya Serikali na watu binafsi kwa kutumia masalia ya mazao ya misitu kwa lengo la kuongeza tija katika viwanda vya mazao ya misitu. Matokeo ya tathmini hiyo yamebaini uwepo wa jumla ya viwanda vya misitu 592 katika mikoa ya Iringa, Njombe, Mbeya, Songwe na Rukwa. Viwanda hivyo vimegawanyika katika makundi saba ikiwemo viwanda vya kuchakata mbao 555; viwanda 17 vya kutibu nguzo; viwanda 17 vya uhandisi wa mazao ya misitu (veneer, plywood and marine boards); kiwanda kimoja cha tetefya na karatasi; viwanda viwili vya mkaa mbadala; kiwanda kimoja cha kuzalisha umeme kwa kutumia mabaki ya mazao ya misitu; na kiwanda kimoja cha miwati. Takriban asilimia 95 ya viwanda vilivyopo vinapata malighafi kutoka katika mashamba ya miti ya Serikali Kuu. Aidha, tathmini imebaini kuwa takriban hekta ,320 za mashamba ya miti zinapatikana katika mikoa ya Nyanda za Juu Kusini ambapo takriban asilimia 74 ya miti iliyopo katika mashamba hayo ni miti jamii ya misindano. Mheshimiwa Spika, tafiti zinaonesha kuwa mahitaji ya malighafi kwa viwanda vya misitu vilivyopo nchini ni takriban mita za ujazo 4,446,526 kwa mwaka na kiasi kinachopatikana kwa mwaka ni mita za ujazo ,495,519 sawa na asilimia 34 ya mahitaji. Tathmini hii inaonesha kuwa viwanda vingi vinafanya kazi chini ya uwezo kutokana na kukosekana kwa upatikanaji wa malighafi ya kutosha. Aidha, hali hii inachochea na kuhamasisha uwekezaji zaidi katika kuanzisha mashamba mapya ya miti. Hivyo, nitumie nafasi hii kuziomba taasisi mbalimbali za Serikali na sekta binafsi kuwekeza kwenye kuanzisha mashamba mapya ya miti hasa ile yenye uhitaji mkubwa kwenye viwanda vyetu. Mheshimiwa Spika, kwa lengo la kuhakikisha kuwa jamii inapata taarifa za tafiti za misitu na ufugaji nyuki, Taasisi imefanya maboresho ya mfumo wa kielektroniki wa taarifa za usimamizi wa misitu na ufugaji nyuki. Mfumo huu unatumika kuhifadhi taarifa za miradi na programu za utafiti wa misitu na ufugaji nyuki zilizofanyika nchini. Aidha, kwa sasa taarifa za miradi mbalimbali zimekusanywa na kuhifadhiwa kwenye mfumo huo. Kazi inayoendelea ni kuunganisha mfumo huu na mifumo mingine inayofanya kazi zinazoendana kutoka katika taasisi nyingine za Serikali. Mheshimiwa Spika, kwa upande mwingine, Taasisi imefanya tathmini ya idadi ya miti, hali ya masoko na mchango wa aina tatu za miti ya Mkurungu (Pterocarpus tinctorius), Msekeseke (Swartzia madagascariensis) na Msandali (Osyris lanceolata) ambayo iko hatarini kutoweka lakini ina mchango mkubwa kibiashara. Matokeo yameonesha kuwa miti hii imesambaa katika eneo kubwa hapa nchini ikipatikana zaidi katika misitu iliyohifadhiwa na kiwango cha upatikanaji kinatofautiana kati ya aina moja ya mti na nyingine. Aidha, mti wa mkurungu unapatikana kwa wastani wa mashina 25 kwa hekta hususan katika mikoa ya Tabora, Katavi, Kigoma na Songwe, Msekeseke kwa wastani wa mashina 17 kwa hekta hususan katika mikoa ya Lindi, Ruvuma, Katavi na Kigoma na Msandali kwa wastani wa mashina 33 kwa hekta hususan kwa mikoa ya Dodoma, Manyara, Arusha, Tanga na Iringa. Pia, tathmini imeonesha kuwa mahitaji ya miti jamii ya Mkurungu kwenye soko la Kimataifa kwa mwaka ni takriban mita za ujazo ,440 zenye thamani ya Shilingi bilioni 65.9 ila Tanzania inachangia asilimia 7.4 tu (mita za ujazo ,883) kwenye soko hilo. Kwa upande mwingine, imebainika kuwa miti hii ina soko kubwa nje ya nchi hususan China ingawa hilo soko linaathiriwa na kiwango kidogo cha upatikanaji wake. Katika kuhakikisha upatikanaji endelevu wa miti ya aina hii, Taasisi inaendelea na utafiti wa namna ya kuzalisha vipando vya miti aina ya Mkurungu, Msekeseke na Msandali na kuhamasisha iweze kupandwa kibiashara. Mheshimiwa Spika, katika kuhakikisha kuwa rasilimali za nyuki zinatumika na kuendelezwa ipasavyo, Taasisi imefanya utafiti kwa lengo la kutatua changamoto zinazoikabili Sekta ya Ufugaji Nyuki. Utafiti huu unafanyika kwa awamu mbili ambapo katika awamu ya kwanza utafiti umefanyika katika mikoa ya Dodoma, Geita, Iringa, Kagera, Katavi, Kigoma, Kilimanjaro, Lindi, Mbeya, Morogoro, Mtwara, Njombe, Pwani, Ruvuma, Simiyu, Singida, Songwe, Tabora na Tanga. Matokeo ya awali yanaonesha kuwa asilimia 46.6 ya wafugaji nyuki bado wanatumia mizinga ya jadi na pia uzalishaji wa asali unatofautiana kati ya eneo moja na lingine. Hata hivyo, asali inayozalishwa kutoka kwenye mzinga ya jadi inaweza kuwa na ubora mdogo ikilinganishwa na ile inayozalishwa kwenye mizinga ya kisasa. Hivyo, Taasisi bado inaendelea na utafiti kuhusu aina na ukubwa wa mizinga inayofaa kwa kila ukanda ikiwemo kuona namna bora ya kuboresha mizinga ili iweze kuzalisha asali bora itakayokubalika katika masoko ya kimataifa. Mheshimiwa Spika, utafiti umebaini kuwa kiwango kidogo cha uzalishaji wa asali kwa mzinga kinasababishwa na ukataji wa miti kwa ajili ya shughuli za kilimo; kuingiza mifugo kwenye maeneo ya kufugia nyuki; kutokuwa na wataalam wa kutosha wa kutoa elimu ya ufugaji nyuki hasa kwenye Halmashauri za Wilaya; uwepo wa visumbufu vya nyuki na uharibifu wa mizinga. Mheshimiwa Spika, kwa upande mwingine, Taasisi imeendelea kutekeleza Mpango Mkakati wa Kitaifa wa Kudhibiti Viumbe Vamizi. Katika kutekeleza hilo, Taasisi imefanya tafiti katika mikoa ya kaskazini na kubaini uwepo wa aina 10 ya mimea vamizi yenye athari kimazingira na kiuchumi. Matokeo ya tafiti yanaonesha uwepo wa mmea vamizi aina ya Mrashia (Prosopis juliflora) katika maeneo kame ya mikoa ya Kilimanjaro, Arusha na Tanga. Pamoja na madhara mengine ya kimazingira, aina hii ya mmea inapunguza na kuharibu nyanda za malisho na kufyonza maji mengi ardhini (takriban lita 36 kwa mti kwa siku), hivyo kupunguza thamani ya ardhi kwa ajili ya shughuli za kiuchumi hasa ufugaji na kilimo. Katika kudhibiti ueneaji wa mmea huo, Taasisi imetoa elimu kwa wananchi wa wilaya za Longido, Ngorongoro na Monduli. Vilevile, Taasisi imeanzisha mashamba darasa mawili kwenye kijiji cha Mawasiliano, Wilaya ya Siha; na Kijiji cha Tingatinga, Wilaya ya Longido kwa lengo la kufundisha namna bora ya kuongoa ardhi kwa kutumia mimea ya asili. Mheshimiwa Spika, Taasisi imefanya utafiti kuhusu faida na athari za biashara ya zao la utomvu litokanalo na miti aina ya misindano. Matokeo ya awali yameonesha kuwa ugemaji wa utomvu hufanyika hasa kwenye Shamba la Miti Sao Hill; mashamba ya miti ya Kampuni ya Green Resources; na mashamba ya miti ya watu binafsi katika wilaya za Kilolo, Mufindi, Njombe, Wanging’ombe na Makete. Kwa upande mwingine, ugemaji wa utomvu hufanyika katika wilaya za Geita, Sengerema na Bukoba. Vilevile, utafiti umebaini kuwa biashara ya utomvu huchangia mapato kwenye Taasisi za Serikali na Sekta binafsi. Mathalan, kwa kipindi cha miaka minne (2017/2018 hadi 2020/2021) Wakala wa Huduma za Misitu Tanzania ulikusanya takriban Shilingi bilioni 2.4 na halmashauri za wilaya za Mufindi na Mafinga Mji zilikusanya Shilingi milioni 112; na mwaka /2021 Kampuni ya Green resources ilipata kiasi cha Shilingi milioni 230. Pamoja na faida inayopatikana, Taasisi imebaini kuwa, ugemaji wa utomvu una athari katika ukuaji na ubora wa miti kwa asilimia 16. Hivyo, umri sahihi wa miti inayofaa kugemwa utomvu ni kuanzia miaka 18. Kutokana na uwepo wa mahitaji ya utomvu hasa kwenye soko la kimataifa, wadau mbalimbali wanashauriwa kuanzisha mashamba ya miti ya misindano itakayotumika kwa ajili ya kuzalisha utomvu. Mfuko wa Misitu Tanzania – TaFF Mheshimiwa Spika, Mfuko una jukumu la kuwezesha shughuli za uhifadhi, usimamizi na uendelezaji wa rasilimali misitu. Katika kutekeleza jukumu hilo, Mfuko umetoa ruzuku kwa miradi 149 yenye thamani ya Shilingi 1,215,000,000 inayoendelea na miradi mipya 137 yenye thamani ya Shilingi ,718,375,000 ya uanzishaji wa vitalu vya miti na upandaji miti shuleni, uanzishwaji wa mashamba ya miti na kuboresha uhifadhi kupitia ufugaji nyuki. Miradi hiyo imetekelezwa katika wilaya 75 za mikoa 24. Aidha, Mfuko umewezesha TAFORI kufanya na kuratibu tafiti sita za kimkakati zenye lengo la kuendeleza sekta za Misitu na Ufugaji Nyuki. Kwa upande mwingine, Mfuko umenunua magari matatu yanayotumika kwa ajili ya kuimarisha ulinzi katika maeneo ya hifadhi za misitu pamoja na kuboresha ukusanyaji wa maduhuli ya misitu. Mheshimiwa Spika, Mfuko umegharamia mapitio ya Sheria ya Misitu Sura 323 na Kanuni za utoaji wa ruzuku kwa lengo la kuimarisha utendaji kazi wake. Mapitio hayo yamejumuisha kuongeza majukumu ya ufugaji nyuki ili kuendelea kuboresha sekta ya ufugaji nyuki. Kwa upande mwingine, Mfuko umegharamia vikao vitatu vya Kamati ya Kitaifa ya Ushauri ya Misitu , vikao vitatu vya Kamati ya Kitaifa ya Ushauri ya Ufugaji Nyuki na vikao viwili vya Kamati Endeshi ya Mazao ya Misitu yaliyohandisiwa. Aidha, Mfuko umeendelea kuwezesha elimu ya uhifadhi, usimamizi, uendelezaji na matumizi endelevu ya rasilimali za misitu kwa kugharamia uandaaji na urushaji wa vipindi 40 vya redio kupitia kipindi cha Misitu ni Uhai kinachorushwa kupitia kituo cha TBC Taifa. Vilevile, Mfuko umefanya ufuatiliaji wa utekelezaji wa jumla ya miradi 209 kwa lengo la kuhakikisha kuwa miradi inatekelezwa kwa ufanisi. Vyuo vya Taaluma ya Misitu na Nyuki Mheshimiwa Spika, Vyuo vya taaluma ya misitu na nyuki vinajumuisha Chuo cha Misitu Olmotonyi; Chuo cha Viwanda vya Misitu; na Chuo cha Mafunzo ya Ufugaji Nyuki. Vyuo hivi vimepewa jukumu la kutoa mafunzo ya uhifadhi, usimamizi na matumizi endelevu ya rasilimali za misitu na nyuki katika ngazi ya Astashahada na Stashahada. Aidha, kwa mwaka wa fedha 2022/2023, Chuo cha Viwanda vya Misitu kimedahili wanafunzi 319 pamoja na kutoa mafunzo kwa mafundi seremala 56 kutoka katika vijiji vitano vya wilaya za Tunduru na Namtumbo kuhusu namna ya kuanzisha karakana ya mafundi seremala. Vilevile, Chuo kimetoa ushauri elekezi wa namna ya matumizi ya teknolojia mpya ya matumizi ya mashine za kuchakata magogo zijulikanazo kama Slidetech na Norwood ambapo wataalam kutoka kampuni ya New Forest, Chuo Kikuu cha Kilimo cha Sokoine na Chuo cha Misitu Olmotonyi walishiriki. Sambamba na hilo, Chuo kimetengeneza samani mbalimbali za maofisini kwa ajili ya Chuo cha Usimamizi wa Wanyamapori na Chuo cha Misitu Olmotonyi. Mheshimiwa Spika, Chuo cha Mafunzo ya Ufugaji Nyuki kimedahili wanafunzi 394 na kufanya mapitio ya mtaala wa mafunzo ya ufugaji nyuki kwa ngazi ya Astashahada na Stashahada. Aidha, Chuo kimetoa mafunzo ya mbinu bora za ufugaji nyuki kwa maafisa ufugaji nyuki 24 kutoka katika wilaya 19 za Tanzania Bara na Zanzibar. Vilevile, Chuo kimezalisha asali kutoka katika manzuki zake zilizopo wilayani Sikonge ambapo asali hiyo ilishindanishwa katika Kongamano la Ufugaji Nyuki Kanda ya Afrika lililofanyika jijini Durban nchini Afrika ya Kusini ambapo asali hiyo ilishika nafasi ya pili kwa ubora Barani Afrika. Kwa upande mwingine, Chuo cha Mafunzo ya Misitu Olmotonyi kimedahili wanafunzi 880 wa ngazi ya Astashahada na Stashahada; kutoa mafunzo ya kuanzisha vitalu vya miti, kuotesha na kukuza miche ya miti kwa wananchi wa vijiji vya Terat, Mkono, Dosoito, Kwaugulu na Mikandiri vilivyoko wilaya ya Arumeru; na kukuza miche 50,000 ya miti aina ya Pinus, Casuarina, Cypress na Grevillea ambapo miche ,776 imeoteshwa katika Shamba la Miti la Chuo. Vilevile, chuo kimewezesha wakufunzi tisa kupata mafunzo ya kuandaa vipindi na kufundisha kwa njia ya masafa. Sekta ya Utalii Mheshimiwa Spika, Sekta ya Utalii ina jukumu la kusimamia, kuendeleza na kutangaza utalii ndani na nje ya nchi. Utekelezaji wa jukumu hilo unaongozwa na Sera ya Taifa ya Utalii ya mwaka 1999, Sheria ya Utalii Na. 29 ya mwaka 2008 na Sheria ya Bodi ya Utalii Tanzania Sura 364. Aidha, jukumu hilo hutekelezwa kupitia Idara ya Utalii, Bodi ya Utalii Tanzania na Wakala wa Chuo cha Taifa cha Utalii. Masuala Mahsusi katika Sekta ya Utalii Uendelezaji wa Programu ya Tanzania - the Royal Tour katika Kutangaza Utalii Mheshimiwa Spika, Wizara imeendelea kutangaza utalii kwa kutumia mikakati mbalimbali ikiwemo kuisambaza filamu ya Tanzania - the Royal Tour ambayo imesikika, imetazamwa na kufuatiliwa na watu takriban bilioni 1.2 duniani ikijumuisha masoko ya kimkakati ya Marekani, Ufaransa, Uingereza, Italia na China. Mikakati inayoendelea kutekelezwa ni pamoja na kutangaza utalii na fursa za uwekezaji kupitia Kituo cha Utangazaji Utalii Kidijitali - Digital Marketing Command Centre ; ziara za mafunzo (FAM Trips); misafara ya utangazaji utalii ; kutangaza utalii kwa kulipia makala na filamu za Tanzania katika mashirika ya ndege; kurusha maudhui ya filamu hizo katika vyombo vya habari, mitandao ya kijamii, matukio na maonesho mbalimbali ya utalii kitaifa na kimataifa na mashirika ya ndege. Sambamba na hilo, kauli mbiu ya Tanzania Unforgettable itaendelea kutangazwa katika ligi kubwa za michezo Marekani, Uingereza na Hispania. Mheshimiwa Spika, uendelezaji wa Programu hii, umewezesha kuleta matokeo chanya kwa kuongeza idadi ya watalii wanaotembelea nchini. Mathalan, idadi ya watalii imeongezeka kutoka 922,692 mwaka 2021 hadi kufikia 1,454,920 mwaka 2022 sawa na ongezeko la asimilia 57.7 na mapato yatokanayo na watalii yameongezeka kutoka Dola za Marekani milioni 1,310 mwaka 2021 hadi kufikia Dola za Marekani Milioni ,527.72 kwa mwaka 2022 sawa na ongezeko la asilimia 93. Vilevile, idadi ya watalii wa ndani katika robo ya kwanza ya mwaka 2023 imeongezeka hadi kufikia watalii 409,092 sawa na ongezeko la asilimia ikilinganishwa na watalii 289,372 katika kipindi kama hicho kwa mwaka 2022. Mheshimiwa Spika, katika mwaka wa fedha /2023 jumla ya watalii 2,020 wamewasili nchini kupitia usafiri wa meli (Cruise Ship) kutoka masoko ya utalii yakiwemo Marekani, Ufaransa, Uholanzi, Italia, Brazil na Afrika Kusini. Aidha, watalii 107 walikuja nchini kwa njia ya treni maarufu ya kitalii ijulikanayo kwa jina la Rovos kutoka mji wa Cape Town nchini Afrika ya Kusini hadi jijini Dar es Salaam. Sambamba na hilo, mawakala wa utalii zaidi ya 65 kutoka nchi za China, Mexico, Marekani, Argentina, Brazil, Ureno, Ubelgiji, Ufaransa na Canada wametembelea nchini ili kujifunza na kujionea vivutio mbalimbali vya utalii kwa lengo la kuvitangaza katika nchi zao. Kwa upande mwingine, uwekezaji katika sekta ya utalii umeongezeka kutoka miradi 16 mwaka 2020 hadi kufikia 26 mwaka 2022 sawa na ongezeko la asilimia . Idara ya Utalii Mheshimiwa Spika, Wizara imeendelea kuboresha mazingira ya biashara za utalii nchini ili kuvutia uwekezaji. Hatua hii imewezesha ongezeko la idadi ya wakala wa biashara za utalii kutoka 2,051 mwaka 2020/2021 hadi 2,950 mwaka 2022/2023 sawa na ongezeko la asilimia 43.8. Kwa upande mwingine, Wizara imeendelea kuboresha na kuimarisha mfumo wa kielektroniki wa MNRT Portal ili kusimamia vema ukusanyaji wa maduhuli yatokanayo na shughuli za utalii nchini. Mathalan, katika kutekeleza hilo, Wizara imefanya kaguzi za wakala wa biashara za utalii katika mikoa ya Dar es Salaam, Arusha, Dodoma na kwenye malango ya kuingilia wageni katika hifadhi za Taifa za Manyara, Mikumi, Tarangire, Ruaha pamoja na Mamlaka ya Eneo la Hifadhi ya Ngorongoro ambapo jumla ya Shilingi bilioni 1.01 zimekusanywa kutokana na kaguzi hizo. Mheshimiwa Spika, katika kuendeleza mazao ya utalii ya kimkakati, Wizara imeendelea kushirikiana na Wizara ya Ujenzi na Uchukuzi pamoja na Mamlaka ya Bandari Tanzania katika maandalizi ya ujenzi wa miundombinu ya utalii wa meli (Cruiseship Terminal) kwenye Bandari kuu ya Dar es Salaam. Ujenzi huo utajumuisha gati la kupokea meli za kitalii pamoja na jengo la kupokea wageni. Mheshimiwa Spika, katika jitihada za kuongeza wigo wa mazao mengine ya utalii, Wizara imeendelea kubaini vivutio vya utalii katika mikoa ya Iringa na Njombe. Hatua hiyo inalenga kuongeza na kuibua mazao ya utalii ambayo ni pamoja na historia na malikale; utalii wa jiolojia; utalii wa utamaduni; utalii wa ikolojia na utalii wa nyuki; pamoja na utalii wa kilimo ikiwemo maua na viungo. Sambamba na hilo, Wizara imeendelea kuimarisha ushirikiano na wadau wa utalii nchini ambapo katika mwaka wa fedha /2023, Wizara ilifanya vikao viwili Jijini Arusha. Vikao hivyo vilihusisha wadau wa Sekta za Umma na Binafsi kupitia vyama mbalimbali vya wadau wa Sekta ya Utalii vikiwemo TCT, TATO, HAT, TLTO, TTGA na TPSF. Vikao hivyo pamoja na mambo mengine, vimesaidia kujadili fursa za uwekezaji, uendelezaji na utangazaji utalii pamoja na utatuzi wa changamoto mbalimbali zinazoikabili sekta ya utalii nchini. Bodi ya Utalii Tanzania – TTB Mheshimiwa Spika, Bodi ina jukumu la kutangaza utalii wa Tanzania ndani na nje ya nchi. Katika kutekeleza jukumu hilo, Bodi imeratibu ushiriki wa Tanzania katika maonesho mbalimbali ya kitaifa, kikanda na kimataifa, maonesho hayo ni pamoja na: TOPRESA nchini Ufaransa; East Africa Regional Tourism Expo – nchini Burundi; Magical Kenya nchini Kenya; World Travel Market – nchini Uingereza; International Tourism & Travel Show nchini Canada; FITUR nchini Hispania; Matka Nordic Travel Fair nchini Finland; Malawi International Tourism Expo nchini Malawi; Pearl of Africa Tourism Expo nchini Uganda; na Tourism Expo nchini Japan. Sambamba na hilo, Wizara imeshiriki misafara ya utangazaji utalii maarufu kwa jina la My Tanzania Roadshow katika miji ya Warsaw na Krakow - Poland, Budapest-Hungary, Prague-Czech, FrankfurtUjerumani, Amsterdam-Uholanzi, Brussels-Ubelgiji na Paris-Ufaransa. Aidha, Bodi imeendelea kutangaza vivutio vya utalii kupitia matukio yanayoangaliwa na kufuatiliwa na watu wengi Duniani hususan FIFA World Cup Qatar 2022. Kwa ujumla juhudi hizi zimechangia katika kuongezeka kwa idadi ya watalii na wakala wakubwa wa utalii wanaotembelea nchini. Mheshimiwa Spika, kwa upande mwingine Bodi imeandaa Onesho la Sita la Kimataifa la Utalii Swahili International Tourism Expo – S!TE, 2022 lililofanyika tarehe 21 hadi 23 Oktoba, 2022 Jijini Dar es Salaam. Katika onesho hilo, wanunuzi wa huduma za utalii wa kimataifa 43 walishiriki kutoka nchi 15 za kimkakati zikiwemo Marekani, Afrika Kusini, Ufaransa, Brazil, Israel, Urusi, Poland, Jamhuri ya watu wa Czech, Japan, Bulgaria, Oman, Nchi za Umoja za Falme za Kiarabu, Uholanzi, Hispania, India, Sweden na Slovakia. Aidha, waoneshaji 77 kutoka kampuni mbalimbali za utalii pamoja na wageni zaidi ya 800 walihudhuria onesho hilo. Katika hatua nyingine, onesho hilo lilijumuisha ziara za mafunzo za wakala wa utalii hao kwenye maeneo ya utalii yafuatayo: Hifadhi ya Eneo la Ngorongoro na Hifadhi za Taifa za: Serengeti, Mkomazi, Nyerere, Ruaha, Milima ya Udzungwa na Mikumi. Vilevile, wakala hao walitembelea eneo la Kilwa Kisiwani, Kituo cha utalii wa utamaduni Mto wa Mbu na vivutio vya utalii vilivyopo mikoa ya Iringa na Kilimanjaro kwa lengo la kujifunza na kujionea vivutio mbalimbali vya utalii ili kuvitangaza katika nchi zao. Mheshimiwa Spika, Bodi imeendelea kushirikiana na Balozi za Tanzania zilizopo katika nchi mbalimbali kuratibu maonesho ya kimataifa na misafara ya utalii pamoja na kutoa nyenzo za utangazaji na filamu zenye maudhui ya Utalii. Nchi hizo ni pamoja na Uingereza, Japani, Canada, Ufaransa, Hispania, Qatar, Marekani, Afrika Kusini, China, Ujerumani, Saudi Arabia, Israel, Sweden, India, Uganda na Burundi. Vilevile, Wizara inaendelea kutumia mabalozi wa Hiari wa Utalii na watu mashuhuri katika kutangaza vivutio vya utalii kupitia matukio mbalimbali kwa lengo la kuongeza idadi ya watalii. Mheshimiwa Spika, Bodi imeendelea kuhamasisha utalii wa ndani kwa kutekeleza mikakati mbalimbali ya kutangaza utalii ikiwemo kutoa elimu ya utalii kwa wanafunzi, kushiriki matamasha na matukio, kufanya ziara za mafunzo kwa wadau mbalimbali na kutumia vyombo vya habari. Kupitia juhudi hizo, Bodi imeratibu ziara ya mafunzo kwa waandishi wa habari kutoka vyombo mbalimbali vya habari nchini. Waandishi hao walitembelea vivutio vilivyopo kusini mwa Tanzania ikiwemo Hifadhi ya Taifa Kitulo, Ziwa Nyasa, mapori ya akiba ya Mpanga Kipengere na Liparamba pamoja na vituo vya Zana za Mawe Isimila na Magofu ya Kilwa. Ziara hiyo imesaidia kutengeneza vipindi 16 vya televisheni, 10 vya redio, 88 vya blogu na makala za magazeti 13 zenye maudhui ya kutambulisha vivutio vilivyopo katika maeneo hayo. Katika hatua nyingine, Bodi imeendelea kuratibu na kushiriki maonesho, matamasha na matukio mbalimbali yakiwemo: Maonesho ya Kimataifa ya Biashara ya Dar es Salaam ; Nanenane; Karibu Kusini; Tamasha la Kumbukizi ya Vita ya Majimaji; Zanzibar Tourism Summit; East Africa Trade Fair; Kilimanjaro Marathon (Moshi-Kilimanjaro), Serengeti Safari Marathon, Burigi Utalii Marathon, Arusha Wildlife Marathon na Mwalimu Nyerere Marathon. Wakala wa Chuo cha Taifa cha Utalii – NCT Mheshimiwa Spika, Chuo kina jukumu la kutoa mafunzo katika fani ya utalii, ukarimu na uratibu wa matukio katika ngazi ya Astashahada na Stashahada; kutoa ushauri wa kitalaam; na kufanya tafiti katika fani hizo. Katika mwaka wa fedha /2023, Chuo kimedahili jumla ya wanafunzi 1,045 katika ngazi ya Astashahada na Stashahada. Aidha, Chuo kimetoa mafunzo kwa wadau katika mnyororo wa utalii ambapo maafisa uhamiaji 412 walishiriki mafunzo hayo. Katika hatua nyingine, Chuo kupitia Mradi wa Ajira kwa Vijana unaosimamiwa na Forum for International Cooperation kimetoa mafunzo ya muda mfupi ya Uanagenzi (Modular Apprenticeship) kwa washiriki 150. Vilevile, Chuo kupitia Mradi wa Education and Skills for Productive Jobs kimetoa mafunzo ya utarajali kwa wahitimu 1,000 kutoka NCT na VETA katika fani za Utalii na Ukarimu. Mheshimiwa Spika, katika kuhakikisha kuwa mafunzo yanayotolewa yanakidhi vigezo vya kitaifa na kimataifa, Chuo kimeingia makubaliano ya kujengeana uwezo na kuimarisha mafunzo na Chuo Kikuu cha Teknolojia cha Tshwane nchini Afrika Kusini. Chuo hicho kimebobea katika utoaji wa mafunzo kwa vitendo kwenye fani za Utalii na Ukarimu. Vilevile, Chuo kimesaini Hati ya Makubaliano na Chuo cha Bahari cha Dar es Salaam kwa lengo la kuongeza wigo wa ajira kwa wahitimu kutoka NCT katika meli za kitalii zinazosafirisha watalii Duniani. Kwa upande mwingine, Chuo kimefanya kongamano la Pili la Kimataifa lililofanyika mwezi Oktoba, 2022 Jijini Dar es Salaam ambapo wadau mbalimbali wakiwemo wanataaluma katika Sekta ya Utalii na ukarimu kutoka nchi zinazoendelea walishiriki. Lengo la kongamano hilo lilikuwa ni kujadili Mkakati wa Ustahimilivu wa Athari za UVIKO-19 na Urejeshaji wa Biashara za Utalii katika nchi zinazoendelea. Katika kutanua wigo wa utoaji wa huduma za mafunzo, Chuo kimepata eneo la ekari 26 kwa ajili ya ujenzi wa Kampasi mpya mkoani Njombe. Sekta ya Mambo ya Kale Mheshimiwa Spika, Sekta ya Mambo ya Kale ina jukumu la kusimamia uhifadhi, kutafiti na kuendeleza rasilimali za malikale. Utekelezaji wa jukumu hilo unazingatia Sera ya Malikale ya mwaka ; Sheria ya Mambo ya Kale Sura 333 na Sheria ya Makumbusho ya Taifa Sura 281. Sekta ya Mambo ya Kale inajumuisha Idara ya Mambo ya Kale na Shirika la Makumbusho ya Taifa. Masuala Mahsusi katika Sekta ya Mambo ya Kale Kufungua Fursa za Utalii wa Malikale katika Ukanda wa Pwani na Kusini-Mashariki mwa Tanzania Mheshimiwa Spika, katika kuendelea kukuza utalii wa malikale, Wizara imeandaa mkakati wa kufungua na kutangaza fursa za utalii zilizopo Ukanda wa Pwani na Kusini-Mashariki mwa Tanzania katika maeneo ya malikale. Mkakati huu unalenga kuhamasisha utalii wa malikale, kuainisha fursa za kiuchumi zilizopo na kutoa elimu ya uhifadhi endelevu kwa jamii pasipo kuharibu ama kuondoa uhalisia wa majenzi ya kale na masalia ya akiolojia na paleontolojia yaliyopo chini ya ardhi katika maeneo hayo. Katika kutekeleza mkakati huo, Wizara imefanya ukarabati wa majenzi ya kale 33 yakiwemo: gereza na gati la kale – Mikindani – Mtwara; mnara wa kale – Lindi; visima vya kale vitatu , msikiti mmoja na makaburi 26 yaliyopo Mbuamaji na Kimbiji – Kigamboni, Dar es Salaam. Mheshimiwa Spika, sambamba na hilo, Wizara imeingia makubaliano na Mfuko wa Malikale Duniani (World Heritage Monument Fund) kwa ajili ya ukarabati wa majenzi ya kale yaliyopo Kisiwa cha Kua, Mafia. Vilevile, Wizara, imeshirikisha wadau mbalimbali kupitia vikao, warsha, makongamano na semina kuhusu uhifadhi, usimamizi na uendelezaji wa malikale katika maeneo ya Tendaguru - Lindi, mji Mkongwe Mikindani-Mtwara na Mafia-Pwani. Pia, Wizara imefungua maonesho mawili ya Dinasoria mkoani Lindi; kujenga Kituo cha Makumbusho ya ukombozi wa nchi zilizo kusini mwa Bara la Afrika kilichopo Lindi Mjini; Kituo cha Taarifa na Makumbusho ya Historia ya Miji ya Kale Kigamboni; na Kituo cha Makumbusho ya Dinasoria – Lindi. Juhudi hizi zitaendelea kufungua fursa za uhifadhi na utalii wa malikale katika Ukanda wa Pwani na Kusini-Mashariki mwa Tanzania. Idara ya Mambo ya Kale Mheshimiwa Spika, katika mwaka /2023 Wizara imefanya tathmini ya utekelezaji wa Sera ya Malikale ya mwaka 2008; kufanya mapitio ya Sheria ya Mambo ya Kale Sura 333 na Sheria ya Makumbusho ya Taifa Sura 281 kwa lengo la kuhamisha majukumu ya kiutendaji kutoka Idara ya Mambo ya Kale kwenda Shirika la Makumbusho ya Taifa. Vilevile, Mpango wa Miaka mitano wa Usimamizi wa Mji Mkongwe wa Mikindani (Mikindani Heritage Management Plan 2022/2023 -2026/2027) na Mpango wa Usimamizi wa Hifadhi ya Paleontolojia Tendaguru (Tendaguru Palaentological Site Management Plan) imeandaliwa. Aidha, Wizara imeratibu tafiti tisa za akiolojia na paleontolojia ili kuibua maeneo mapya ya malikale katika kanda za Kaskazini (Olduvai, Engaresero, Mumba); Kanda ya Kati (Kondoa, Singida na Tabora); Kanda ya Ziwa ; na Kanda ya Pwani . Mheshimiwa Spika, kwa upande mwingine, Wizara imefanya ufuatiliaji wa hali ya uhifadhi katika vituo na maeneo sita ya malikale na kubaini yanakidhi vigezo vya kuwa Urithi wa Taifa. Maeneo hayo ni: Handaki la Mireshe lililopo Chuo cha Mafunzo ya Wanyamapori Mweka – Kilimanjaro; eneo la Lugalo, eneo la kihistoria Kikongoma, mapango ya Mlambalasi, Pango la Magubike na michoro ya miambani Igeleke – Iringa ambapo taratibu za kuyatangaza kwenye Gazeti la Serikali zinaendelea. Aidha, Wizara imefanya tathmini ya vivutio na mazao ya utalii katika njia ya kati ya biashara ya utumwa na vipusa kutoka Ujiji hadi Bagamoyo ambapo vituo 14 vyenye vivutio 112 vya kihistoria na asili vimebainishwa ili kukuza utalii katika maeneo ya Zanzibar, Bagamoyo, Manispaa ya Morogoro, Rubeho, Mamboya, Mpwapwa, Kongwa, Dodoma, Kondoa, Kilimatinde, Manispaa ya Tabora, Ulyankulu na Ujiji-Kigoma. Mheshimiwa Spika, katika hatua nyingine Wizara imekamilisha upimaji wa maeneo manne ya malikale kwa lengo la kupunguza migogoro, kutambua mipaka na kuimarisha uhifadhi katika eneo la Isimila - Iringa, Magofu ya Kaole–Bagamoyo, Magofu ya Tongoni-Tanga na Makumbusho ya Dkt. David Livingstone Ujiji-Kigoma. Sambamba na hilo, Wizara imekamilisha ukusanyaji wa mahitaji ya ujenzi wa mfumo wa kidijitali ili kurahisisha mchakato wa utoaji wa leseni za kufanya tafiti za kisayansi, utafutaji tunu na filamu katika maeneo ya malikale nchini. Shirika la Makumbusho ya Taifa – NMT Mheshimiwa Spika, Shirika lina jukumu ya kukusanya, kuhifadhi, kutafiti na kutoa elimu kwa umma kuhusu mikusanyo ya kisayansi na kiutamaduni yenye hadhi ya urithi wa Taifa. Aidha, Shirika linasimamia na kuendeleza vituo vya Makumbusho saba na maeneo 91 ya malikale yaliyopo katika maeneo mbalimbali nchini. Vilevile, katika kuimarisha utekelezaji wa shughuli za Makumbusho, Shirika limejenga maonesho ya kudumu tisa na kuboresha matano yakiwemo Onesho la Dinasoria, Lindi; Onesho la Reptilia katika Makumbusho ya Elimu Viumbe Arusha; Onesho la Mwl. Nyerere; Onesho la Mila za Wazanaki katika Makumbusho ya Mwl. Nyerere, Butiama; na Onesho la Kumbukizi ya Vita vya Majimaji Songea. Sambamba na hilo, Shirika limeboresha miundombinu ya kuvutia watalii ikiwemo kujenga mabanda ya maduka ya zawadi katika Makumbusho ya Majimaji; na Onesho la Historia ya Tanzania kabla na baada ya Uhuru katika Makumbusho ya Azimio la Arusha. Mheshimiwa Spika, Shirika limeendelea kutangaza vivutio vya urithi wa kiutamaduni na kuhamasisha utalii wa ndani kidijitali kupitia maudhui kwenye mitandao ya kijamii, vipindi vya televisheni , vipindi vya radio 70 na matamasha 14. Matamasha hayo ni pamoja na Tamasha la Utamaduni wa Mtanzania katika Kijiji cha Makumbusho lililoshirikisha jamii ya Wasafwa; Tamasha la Majimaji lililoanzia Nandete, Kilwa mkoani Lindi na kuhitimishwa Songea mkoani Ruvuma; Tamasha la malezi ya watoto kiutamaduni; na Tamasha la Watoto wenye mahitaji maalum yaliyofanyika Kijiji cha Makumbusho Dar es Salaam. Mheshimiwa Spika, Shirika limeendelea kutoa elimu ya urithi wa asili na malikale kwa kuhamasisha jamii na wanafunzi kuanzisha klabu 27 za makumbusho mashuleni ambapo jumla ya walimu na wanafunzi 19,255 walipata elimu hiyo. Aidha, Shirika limeendelea kutumia mifumo ya TEHAMA kuhifadhi mikusanyo na kuandaa maonesho ya kidijitali. Hadi sasa, maonesho sita yametayarishwa likiwemo Onesho la Bibi Titi Mohamed, Onesho la Nyumba za Asili, Onesho la Vivutio vya Mji Mkongwe wa Mikindani. Vilevile, Onesho la Matumaini baada ya Huzuni limeandaliwa kidijitali katika Makumbusho ya Taifa Dar es Salaam ili kuwakumbuka wahanga wa mlipuko wa bomu katika Ubalozi wa Marekani mwaka 1998 lililotembelewa na Mheshimiwa Kamala Harris, Makamu wa Rais wa Marekani. Mheshimiwa Spika, Shirika limefanya tafiti tano za masuala ya uhifadhi ukiwemo; Utafiti kuhusu umuhimu wa mashirikiano ya Taasisi za Utamaduni kutangaza urithi wa asili na kiutamaduni uliopo nchini Tanzania na Utafiti kuhusu uhifadhi wa Mnara wa Kihistoria wa Mwenge wa Uhuru uliopo jijini Arusha. Aidha, Shirika limetoa machapisho ya kitafiti mawili yakiwemo: Chapisho kuhusu uhifadhi wa malikale nchini, na Chapisho la mtawanyo wa aina za nondo wachavushao katika misitu na makazi, Milima ya Usambara Mashariki. Vilevile, Shirika limekusanya na kuhifadhi jumla ya mikusanyo 12,470 ya akiolojia, paleontolojia, mila, biolojia, historia na sanaa ikiwemo: mchoro wa Muungano wa Tanganyika na Zanzibar na kitabu cha wageni kilichosainiwa na Mwl. Julius Kambarage Nyerere alipotembelea Shule ya Sekondari Old Moshi mwaka 1967. Mheshimiwa Spika, Shirika limefanya tathmini ya uhifadhi na kuainisha thamani za kitamaduni katika hifadhi ya eneo la DinasoriaTendaguru, eneo la Mbuamaji na Kimbiji-Kigamboni, Dar es Salaam na Jengo la Boma lililopo Liwale mkoani Lindi. Matokeo ya tathmini hiyo yamebaini kuwa, eneo la Paleontolojia la Tendaguru, Lindi lina sifa ya kipekee na limewekwa kwenye orodha ya matazamio kuwa Urithi wa Dunia. Aidha, Shirika limeshirikiana na jamii ya Wabena mkoani Njombe katika uhifadhi wa Msitu wa Nyumbanitu ili kuendeleza utalii katika maeneo ya urithi usioshikika. Mheshimiwa Spika, Shirika limekamilisha ujenzi wa nyumba za asili kwa kaya tano za jamii za: Wasafwa, Wahehe, Wairaq, Wasukuma na Wazanaki katika Kijiji cha Makumbusho, Dar es Salaam kwa kuzingatia ramani ya Tanzania. Aidha, Shirika linaendelea kushauri, kuhamasisha na kushirikisha jamii kuhusu uhifadhi na uanzishwaji wa makumbusho binafsi ambapo makumbusho binafsi nne zimeanzishwa katika jamii ya Wameru - Arusha, Jamii za watu wa Tanga, Makumbusho ya Chifu Ndasikoi wa Kimaasai - Arusha na Makumbusho ya Mtemi KimweriTabora. Katika hatua nyingine, Shirika limeendelea kutoa ushauri wa kitaalamu wa namna bora ya kuanzisha makumbusho za Chuo Kikuu cha Dar es Salaam, Bunge, Benki Kuu ya Tanzania na Mamlaka ya Bandari Tanzania. Vilevile, Shirika linaendelea na utekelezaji wa Mpango wa Miaka 10 wa Kuenzi,  Kutangaza na Kuhifadhi Urithi wa Mwalimu Julius  Kambarage Nyerere ambapo programu mbalimbali  zimefanyika zikiwemo, Nyerere Marathon, Mbio za  Baiskeli kuanzia Dar es Salaam hadi Butiama;  makongamano na warsha za kumuenzi Mwl. Julius  Kambarage Nyerere.    Mfuko wa Mambo ya Kale  Mheshimiwa Spika, Mfuko huu ulianzishwa  kwa mujibu wa Sheria ya Mambo ya Kale Sura 333  kwa lengo la kutekeleza majukumu ya uhifadhi na  utafiti wa malikale. Katika mwaka 2022/2023, Mfuko  umewezesha uandaaji wa andiko la kushauri namna ya  urejeshaji wa malikale zilizopo nje ya nchi; uandaaji     wa andiko la maeneo 13 ya malikale yakiwemo ya  harakati za wapigania uhuru wa nchi zilizo Kusini mwa  Jangwa la Sahara ambayo yatatangazwa kwenye  Gazeti la Serikali kuwa Urithi wa Taifa; uhakiki wa  mipaka ya Kituo cha Miambamakazi Mumba-Karatu; na  kufanyika kwa tathmini ya hali ya uhifadhi wa vituo  vya Mapango ya Amboni-Tanga, Isimila na KalengaIringa kabla na baada ya kukasimishwa kwa taasisi za  Wizara. Vilevile, mfuko umewezesha vikao vya utatuzi  wa migogoro ya matumizi ya ardhi katika vituo vya  Makumbusho ya Kalenga-Iringa na magofu ya  Kunduchi, Dar es Salaam.  Miradi ya Maendeleo  Mheshimiwa Spika, katika mwaka wa fedha  /2023, Wizara ilitengewa Shilingi  ,436,165,000 kwa ajili ya kutekeleza miradi ya  maendeleo ya Wizara na Taasisi. Fedha hizo  zinajumuisha Shilingi 109,879,593,000 fedha za  ndani; na Shilingi 70,556,572,000 fedha za nje.  Aidha, fedha hizo za maendeleo zinajumuisha Shilingi  ,684,572,000 kwa ajili ya kutekeleza miradi tisa    chini ya Wizara na Shilingi 108,751,593,000 za  Miradi inayotekelezwa na Taasisi (TANAPA, NCAA,  TAWA na NCT). Hadi kufikia Aprili 2023, Wizara  ilipokea jumla ya Shilingi 154,644,316,852.95  sawa na asilimia 86 ya fedha zilizoidhinishwa kwa  miradi ya maendeleo. Kati ya fedha hizo, Shilingi  ,461,591,502 ni fedha za ndani na Shilingi  ,182,725,351.03 ni fedha za nje. Aidha, miradi ya  maendeleo iliyotekelezwa ni kama ifuatavyo:-      Mradi wa Kuboresha Usimamizi wa Maliasili  na Kukuza Utalii Kanda ya Kusini (Resilient  Natural Resources Management for Tourism  and Growth - REGROW)  Mheshimiwa Spika, mradi huu  unatekelezwa kwa ushirikiano kati ya Serikali ya  Tanzania na Benki ya Dunia. Kwa mwaka wa fedha  /2023 mradi uliidhinishiwa kiasi cha Shilingi  ,325,930,496. Kazi zilizotekelezwa ni pamoja na  ukamilishaji na utiaji saini mikataba nane   ya ujenzi  wa miundombinu mbalimbali ikiwemo ujenzi wa  viwanja vya ndege sita   katika hifadhi za Taifa za  Ruaha  , Nyerere   na Mikumi   na ujenzi wa  malango  , vituo vya kutolea taarifa  , umeme,  kambi   za utalii, vituo vitatu   vya askari, kituo  cha ikolojia  , hosteli ya wanafunzi  , malazi ya  madereva wa utalii  , mfumo wa maji safi, na  canopy walkway katika hifadhi za Taifa za Nyerere,  Ruaha, Udzungwa na Hifadhi ya Mazingira Asilia ya  Kilombero. Vilevile, Wizara imenunua matrekta saba    pamoja na viambata vyake 23 kwa lengo la  kuimarisha miundombinu ya barabara katika maeneo  ya hifadhi.  Mheshimiwa Spika, katika kukabiliana na  wanyamapori wakali na waharibifu, Wizara kupitia  mradi wa REGROW imewezesha vijana 120 kutoka  wilaya za Kilolo, Iringa, Mvomero, Chamwino na Rufiji  kupata mafunzo ya mbinu za kudhibiti wanyamapori  wakali na waharibifu yaliyotolewa na Kituo cha  Mafunzo ya Uhifadhi wa Maliasili kwa Jamii Likuyu     Sekamaganga.  Mheshimiwa Spika, kazi nyingine  iliyofanyika ni kuwezesha vikundi 159 vyenye jumla ya  wanachama 3,816 kwa kuwapatia fedha mbegu jumla  ya Shilingi 1,453,272,934 katika vijiji 15 vya awamu ya  kwanza vinavyopakana na hifadhi za Taifa Ruaha,  Nyerere, Mikumi na Udzungwa. Sambamba na hilo,  katika kuimarisha ushiriki wa jamii kwenye shughuli za  uhifadhi na utalii, Wizara imewezesha ufadhili wa  masomo ya fani mbalimbali kwa vijana 582 kutoka vijiji  katika Wilaya saba   za Kilombero, Kilosa,  Morogoro, Iringa, Kilolo, Mvomero na Chamwino.    Mradi wa Kupambana na Ujangili na  Biashara Haramu ya Wanyamapori  (Combating Poaching and the Illegal  Wildlife Trade in Tanzania)  Mheshimiwa Spika, mradi huu  unatekelezwa na Wizara kwa ufadhili wa Mfuko wa  Mazingira wa Kimataifa (Global Environmental Facility -  GEF) na Shirika la Maendeleo la Umoja wa Mataifa  (United Nations Development Programme - UNDP).  Kwa mwaka 2022/2023, Mradi uliidhinishiwa kiasi cha  Shilingi 2,916,531,100. Kazi zilizotekelezwa ni pamoja  na kuandaa Mkakati wa Kitaifa wa Usimamizi wa  Maeneo ya Jumuiya za Hifadhi za Wanyamapori 2023-  ; kuwezesha kufanyika kwa doria za ki-intelijensia  na ushirikiano na nchi jirani katika kanda 10; na  uratibu wa doria   zilizowezesha kukamatwa kwa  vipande 52 vya meno ya tembo, nyamapori aina     mbalimbali na majangili 70 ambao wamechukuliwa  hatua za kisheria.  Mheshimiwa Spika, Mradi umewezesha  watumishi 319 kutoka Kikosi Kazi cha Taifa Dhidi ya  Ujangili  , Kanda za Kiikolojia za Kuratibu Doria  za Kupambana na Ujangili  , Ofisi ya Mwendesha  Mashtaka Mkuu wa Serikali, Jeshi la Uhifadhi na Jeshi  la Polisi kupata mafunzo katika masuala ya intelijensia,  operesheni na uendeshaji mashtaka; kukamilishwa  kwa Mapitio ya Kanuni za Uwindaji wa Wenyeji za  mwaka 2021. Aidha, mradi umewezesha kufanya  tathmini kwa vikundi 155 vyenye wajumbe 2,726  vilivyopo katika mfumo ikolojia wa Ruaha-Rungwa ili  kubaini vikundi vinavyokidhi vigezo vya kuwezeshwa  na Mradi. Katika tathmini hiyo, vikundi 45 vilikidhi  vigezo na kupewa mafunzo ya ujasiriamali na  kuwawezesha kuanzisha umoja wa wafugaji nyuki  Manyoni. Vilevile, mradi umewezesha kuandaliwa kwa  Mwongozo wa pamoja wa kubadilishana taarifa za kiintelijensia, uendeshaji wa operesheni za kupambana  na ujangili na usimamizi wa wasiri na kuandaa mpango  wa kujenga uwezo wa kitaasisi wa kupambana na  ujangili na biashara haramu ya nyara.    Mradi wa Panda Miti Kibiashara (Private  Plantation and Value Chain in Tanzania)  Mheshimiwa Spika, Mradi wa Pandi Miti  Kibiashara ni mradi wa ubia wa maendeleo baina ya  Serikali ya Jamhuri ya Muungano wa Tanzania na  Serikali ya Ufini  . Kwa mwaka wa fedha    /2023, Mradi uliidhinishiwa kiasi cha Shilingi  ,360,500,000. Kazi zilizotekelezwa ni pamoja na  kuwezesha kutoa mafunzo kwa viongozi 296 wa  Vikundi vya Upandaji miti (Tree Grower Association -  TGA) ya namna ya kusimamia na kuendesha TGA;  mafunzo kwa wakulima wa miti 5,689; kutoa  misumeno 335 ya kupogolea miti kwa TGA 80;  utambuzi wa wawekezaji 1,335; na kuwezesha  matukio 768 ya huduma za ugani ambapo wakulima  ,354 walishiriki.  Mheshimiwa Spika, mradi umewezesha  kuandaa Mipango ya Usimamizi wa Mashamba ya  wakulima 603; kutoa vifaa vya kupambana na majanga  ya moto (fire beaters 393 na knapsack fire sprayers  ; kuwezesha kuanzishwa kwa Kamati za usimamizi  wa moto za vijiji 80 zenye jumla ya watu 2,612;  kuanzisha vikosi vya kupambana na moto vyenye  jumla ya watu 1,284; na kutoa pikipiki 14 katika  kongani za Njombe  , Mafinga   na Makete    kwa ajili ya kuwezesha utoaji wa huduma za ugani  kwenye vijiji 80 vilivyopo kwenye mradi. Vilevile, mradi  umewezesha vikundi 39 kuandaa maandiko ya  biashara kwa ajili ya kuomba mikopo yenye thamani ya  Shilingi 726,335,500.      Mradi wa Kuwezesha Mnyororo wa  Thamani wa Mazao ya Nyuki (Support to  Beekeeping Value Chain Programme –  BEVAC)  Mheshimiwa Spika, Mradi huu  unatekelezwa kwa ushirikiano kati ya Serikali ya  Jamhuri ya Muungano wa Tanzania na Umoja wa  Ulaya. Mradi huu unatekelezwa na pande zote mbili    za Muungano ukihusisha mikoa mitano   ya Tanzania  Bara na mikoa miwili   ya Zanzibar. Kwa mwaka  /2023, Shilingi 2,948,860,404 ziliidhinishwa. Kazi  zilizotekelezwa ni pamoja na: kukarabati ofisi ya mradi  iliyopo Pemba; kununua magari matatu   na pikipiki  kwa ajili ya maafisa wanaotekeleza mradi. Kwa  upande mwingine, mradi umetoa mafunzo ya mbinu za  ufugaji bora wa nyuki kwa vyama vya ushirika 19  vyenye jumla ya wafugaji nyuki 1,204; kutoa mafunzo  kwa wafanyabiashara wa mazao ya nyuki 102; kutafsiri  kwa lugha ya Kiswahili Mwongozo wa Kuandaa  Mipango ya Usimamizi wa Hifadhi za Nyuki na  Manzuki; na kutoa nakala 24,000 za miongozo  mbalimbali ikiwemo Sera, Sheria na Kanuni za ufugaji  nyuki.  Mheshimiwa Spika, Katika hatua nyingine,  mradi umekamilisha taratibu za maandalizi ya ujenzi  wa bweni la wasichana katika Chuo cha Mafunzo ya  Ufugaji Nyuki ambapo litakapokamilika litakuwa na  uwezo wa kuchukua wanafunzi wa kike 350. Kwa lengo  la kuhakikisha kuwa Sekta ya Ufugaji Nyuki  inasimamiwa ipasavyo kuanzia ngazi ya vijiji, mradi     umewajengea uwezo viongozi wa vyama vya ushirika  wakiwemo; wajumbe wa Jukwaa la Wafugaji Nyuki  Tanzania, Kampuni ya Api-Support, Chama cha Wauzaji  Asali nje ya nchi, Ushirika wa wafugaji nyuki Kibondo,  Chama cha Wafugaji Nyuki Pemba, na Jumuiya ya  Ufugaji Nyuki Zanzibar.  Mheshimiwa Spika, mradi umeanzisha  mfumo wa kielektroniki wa ukusanyaji wa taarifa za  wafugaji nyuki ambapo hadi sasa taarifa za wafugaji  nyuki 10,085 kutoka katika mikoa ya Tabora, Singida,  Katavi, Kigoma, Shinyanga, Pemba Kusini na Pemba  Kaskazini zimeingizwa kwenye mfumo. Taarifa hizi  zitasaidia maandalizi ya mipango mbalimbali ya  kuendeleza ufugaji nyuki katika mikoa hiyo. Aidha,  mradi umewezesha kufanya mikutano katika vijiji 297  kwa lengo la kuhamasisha jamii kutenga maeneo kwa  ajili ya kufugia nyuki; kuwaunganisha wafanyabiashara  sita   wanaouza asali nje ya nchi na wafugaji nyuki  na vikundi 29; kuwezesha mkutano wa wafugaji  nyuki ambapo wafugaji nyuki na wadau wengine  takriban 58 walishiriki; kutoa mafunzo kwa makampuni  kuhusu utayari wa usafirishaji wa mazao ya nyuki  nje ya nchi; kuanza taratibu za kuandaa rajamu    ya asali inayozalishwa nchini kwa kuonesha  sifa na tabia zake ili kuweza kuchochea soko la  kimataifa; na kuwezesha kampuni 10 za uuzaji na  usafirishaji wa asali nje ya nchi kupata cheti cha ubora  kitakachowezesha kampuni hizo kuuza asali katika  masoko mbalimbali duniani.    Changamoto na Utatuzi  Changamoto  Mheshimiwa Spika, pamoja na mafanikio  yaliyopatikana katika kipindi cha mwaka 2022/2023,  Wizara inakabiliwa na changamoto mbalimbali ikiwa ni  pamoja na gharama kubwa za kutangaza utalii;  kuongezeka kwa migongano kati ya binadamu na  wanyamapori kunakochangiwa na uvamizi wa shoroba,  maeneo ya mapito na mtawanyiko wa wanyamapori;  uvamizi na uharibifu wa maeneo yaliyohifadhiwa  kutokana na shughuli za kibinadamu; na uvamizi wa  mifugo kwenye maeneo ya hifadhi. Changamoto  nyingine ni ongezeko la matukio ya moto katika  maeneo yaliyohifadhiwa; mabadiliko ya tabia nchi  yaliyosababisha ukame katika maeneo ya hifadhi na  hivyo kuathiri ustawi wa wanyamapori na mazingira ya  uhifadhi kwa ujumla; utegemezi mkubwa wa misitu  kwa ajili ya nishati na uwepo wa mimea vamizi katika  baadhi ya maeneo ya hifadhi hali inayosababisha  kuathirika kwa uoto wa asili; kupungua kwa malisho ya  wanyamapori; na miundombinu hafifu ya utalii katika  maeneo ya hifadhi.  Utatuzi wa Changamoto  Mheshimiwa Spika, katika kutatua  changamoto ya gharama kubwa za kutangaza utalii,  Wizara inaendelea na taratibu za namna bora ya  kurejesha Tozo ya Maendeleo ya Utalii (Tourism  Development Levy - TDL) kwa lengo la kupata fedha     za kutosha kutangaza utalii hususan katika masoko ya  kimkakati. Aidha, kama ilivyokuwa zamani, taasisi za  uhifadhi na utalii zinapaswa kurejeshewa uwezo wa  kubaki na sehemu ya fedha zinazokusanya  .  Vilevile, Wizara inaendelea kutoa elimu na  kuhamasisha jamii kuthamini na kuhifadhi rasilimali za  maliasili; kuendelea kuhakiki, kupima maeneo ya  hifadhi na kuweka alama za mipaka na mabango  katika maeneo ya hifadhi; kujenga vituo vya askari na  kutoa elimu ya namna ya kujikinga na wanyamapori  wakali na waharibifu kwa kutumia mbinu za kitaalamu  na asili; kuimarisha ulinzi wa maeneo yaliyohifadhiwa;  kununua vitendea kazi kwa ajili ya kupambana na  majanga ya moto katika maeneo ya hifadhi; kuendelea  kuhimiza matumizi ya nishati mbadala; kuwezesha  jamii inayopakana na maeneo ya hifadhi kuandaa  mipango ya matumizi bora ya ardhi katika maeneo  yao; kuendelea kubuni miradi ya uhifadhi na  uendelezaji wa utalii; kuendelea kudhibiti magugu  vamizi katika maeneo ya hifadhi; na kuimarisha  miundombinu ya utalii na kubuni mbinu za kutangaza  utalii.    MPANGO NA BAJETI YA WIZARA KWA  MWAKA WA FEDHA 2023/2024  Mheshimiwa Spika, Mpango na Bajeti ya  Wizara kwa mwaka wa fedha 2023/2024 umezingatia  miongozo mbalimbali ikiwemo Mwongozo wa  Maandalizi ya Mpango na Bajeti kwa mwaka  /2024 - 2025/2026, Mpango wa Tatu wa     Maendeleo wa Taifa wa Miaka Mitano (2021/2022 -  /2026), Ilani ya Uchaguzi ya Chama cha  Mapinduzi ya mwaka 2020 - 2025, Sera na Sheria  mbalimbali, Mpango Mkakati wa Wizara (2021/2022 -  /2026), maagizo mbalimbali ya viongozi wakuu  wa Serikali na mikataba ya kikanda na kimataifa.  Mheshimiwa Spika, kwa mwaka wa fedha  /2024, Wizara itatekeleza majukumu yake kwa  kuzingatia maeneo ya vipaumbele kama ifuatavyo:  kuendelea kutangaza utalii ndani na nje ya nchi  hususan kwa kutumia Programu maalum ya Tanzania -  the Royal Tour na mikakati mingine mikubwa hasa  kupitia timu za michezo na matamasha makubwa ya  kimataifa; kuibua na kuendeleza mazao ya utalii ya  kimkakati ikiwemo utalii wa fukwe, mikutano na  matukio, meli, michezo na utamaduni; kuimarisha  miundombinu katika maeneo ya hifadhi ili kuwezesha  shughuli za utalii kufanyika; kuimarisha uhifadhi na  matumizi endelevu ya maliasili, malikale na  makumbusho na kuyatangaza kidijitali; na kuendelea  na mkakati wa upandaji miti na uzalishaji na uongezaji  wa thamani ya mazao ya misitu na nyuki.  Ukusanyaji wa Maduhuli  Mheshimiwa Spika, katika mwaka wa fedha  /2024, makadirio ya maduhuli yatakayokusanywa  kutokana na Sekta ya Maliasili na Utalii ni jumla ya  Shilingi 771,875,687,704.92. Kati ya fedha hizo  Shilingi 572,905,619,470.92 zitakusanywa na  mifumo ya TEHAMA ya Wizara kwenda Mamlaka ya     Mapato Tanzania kutoka vyanzo vya TANAPA, NCAA na  TAWA. Aidha, Shilingi 198,970,068,234  zitakusanywa kupitia mfumo wa MNRT Portal kutoka  vyanzo vya Idara na Taasisi nyingine za Wizara.  Matumizi ya Kawaida na Miradi ya  Maendeleo  Mheshimiwa Spika, katika mwaka  /2024, Wizara inakadiria kutumia jumla ya  Shilingi 654,668,208,000. Kati ya fedha hizo,  Shilingi 486,501,449,000 zitagharamia Matumizi ya  Kawaida na Shilingi 168,166,759,000 ni kwa ajili ya  Miradi ya Maendeleo. Fedha za Matumizi ya Kawaida  yanajumuisha Mishahara   - Shilingi  ,288,496,000 na Matumizi Mengineyo    Shilingi 302,212,953,000. Fedha za miradi ya  maendeleo zinajumuisha Shilingi 109,879,593,000  fedha za ndani na Shilingi 58,287,166,000 fedha za  nje.  Mheshimiwa Spika, fedha za Matumizi ya  Kawaida Shilingi 486,501,449,000 zinajumuisha  Shilingi 24,912,433,495 kwa ajili ya Wizara na  Shilingi 461,589,015,505 kwa ajili ya taasisi zilizo  chini ya Wizara. Kati ya fedha za Wizara, Shilingi  ,703,540,445 ni Mishahara na Shilingi  ,208,893,050 ni Matumizi Mengineyo  . Fedha  za taasisi zinajumuisha Shilingi 175,584,955,555 za  mishahara na Shilingi 286,004,059,950 za  matumizi mengineyo.    Kazi Zitakazotekelezwa na Wizara na Taasisi  zake  Sekta ya Wanyamapori    Idara ya Wanyamapori  Mheshimiwa Spika, Wizara itaendelea  kupandisha hadhi Mapori Tengefu na kuanzisha  maeneo ya Jumuiya za Hifadhi za Wanyamapori za  Chamwino, Ifinga na Ikungi. Kwa upande mwingine,  Wizara itaendelea kutekeleza Mkakati wa Kitaifa wa  Kuzuia ujangili na biashara haramu ya nyara; Mpango  kazi wa kuongoa Shoroba za wanyamapori; na  kuimarisha usimamizi wa maeneo ya mifumo ikolojia  inayovuka mipaka ya nchi. Katika hatua nyingine,  Wizara itaendelea kutoa elimu na kuwajengea uwezo  wananchi ili kukabiliana na matukio ya wanyamapori  wakali na waharibifu na kulipa kifuta jasho na kifuta  machozi kwa walioathirika.  Mheshimiwa Spika, Wizara itaandaa  Mkakati wa kutekeleza Sera ya Wanyamapori na  kufanya Mapitio ya Sheria na Kanuni zinazosimamia  sekta ya Wanyamapori. Hii ni pamoja na kuweka  utaratibu wa kisheria utakaolazimu mashauri ya  uingizaji wa mifugo katika hifadhi kusikilizwa mapema  na kwa haraka ili kuepuka gharama za utunzaji na  uhifadhi wa mifugo iliyokamatwa. Kwa upande  mwingine, Wizara itakamilisha Mtaala wa Mafunzo ya  Kijeshi ili uanze kutumika katika vituo vya mafunzo ya  Kijeshi vya Mlele na Likuyu Sekamaganga. Sambamba     na hilo, Wizara itaendelea kuratibu ujenzi wa maghala  nane   ya silaha kwenye maeneo ya hifadhi; utatuzi  wa migogoro ya ardhi baina ya wananchi na maeneo  ya hifadhi; utekelezaji wa mikataba ya ushirikiano wa  kikanda na kimataifa na ushiriki wa wake kwenye  maonesho mbalimbali ya kitaifa, kikanda na kimataifa  yanayohusu wanyamapori.    Shirika la Hifadhi za Taifa Tanzania –  TANAPA  Mheshimiwa Spika, katika mwaka wa fedha  /2024, Shirika litafanya mapitio ya mipango ya  ujumla ya usimamizi na uendelezaji wa hifadhi za Taifa  Tarangire, Saadani na Milima ya Udzungwa. Vilevile,  Shirika litachimba na kukarabati mabwawa sita   kwa  ajili ya matumizi ya wanyamapori katika hifadhi za  Taifa Mkomazi, Tarangire, Mikumi, Katavi, Ruaha,  Saadani na Serengeti. Kwa upande mwingine, Shirika  litaboresha maeneo ya malisho ya wanyamapori kwa  kudhibiti mimea vamizi katika Hifadhi za Taifa.  Mheshimiwa Spika, Shirika litaendelea  kuboresha miundombinu ya huduma za utalii kwa  kujenga barabara mpya zenye urefu wa kilomita 500  na kukarabati kilomita 10,500. Vilevile, Shirika  litakarabati kilomita 300 za njia ya miguu za kupanda  milimani; kujenga mifumo ya usambazaji wa maji safi  na malango 10 ya ukusanyaji mapato katika hifadhi za  Taifa Ibanda-Kyerwa  , Serengeti  , Kilimanjaro   , Tarangire  , Ruaha  , Katavi  , Nyerere    na Mikumi  . Katika hatua nyingine, Shirika litajenga     studio ya kurusha vivutio vya utalii mubashara  utakaowezesha vivutio kurushwa moja kwa moja  kwenye mitandao na chaneli za kimataifa.  Mheshimiwa Spika, katika kuboresha  huduma za utalii, Shirika litajenga vituo vya kutolea  taarifa katika hifadhi za Taifa Mikumi na Ruaha na  kufanya ukarabati wa kituo cha kutolea taarifa kwa  watalii katika Hifadhi ya Taifa Serengeti. Vilevile,  Shirika litajenga vituo tisa   vya askari katika hifadhi  za Taifa Nyerere  , Mto Ugalla  , Burigi-Chato  ,  Kigosi  , Ruaha  , Ibanda-Kyerwa   na  Rumanyika-Karagwe  . Sambamba na hilo, Shirika  litajenga vituo tisa   vya kuthibiti wanyamapori  wakali na waharibifu katika maeneo ya wananchi  yanayopakana na Hifadhi za Taifa katika wilaya za  Korogwe, Namtumbo, Karagwe, Muleba, Morogoro  Vijijini, Ulanga, Mbarali, Rufiji na Bariadi.  Mheshimiwa Spika, katika mwaka wa fedha  /2024, Shirika litajenga Ofisi za Utawala na  Usimamizi wa Hifadhi katika Hifadhi za Taifa Kigosi na  Rumanyika-Karagwe. Vilevile, Shirika litajenga  madaraja matano   na vivuko 20 katika hifadhi za  Taifa Tarangire, Arusha, Mikumi, Serengeti na Ziwa  Manyara. Kwa upande mwingine, Shirika litajenga  nyumba 27 za makazi ya watumishi katika hifadhi za  Taifa Serengeti, Mahale, Mto Ugalla, Gombe,  Rumanyika-Karagwe, Burigi-Chato, Tarangire, Ruaha,  Nyerere, Mkomazi na Katavi. Sambamba na hilo,  Shirika litajenga viwanja sita   vya ndege katika  Hifadhi za Taifa Ruaha  , Mikumi   na Nyerere       na kukarabati viwanja 24 vya ndege katika Hifadhi za  Taifa Nyerere, Serengeti, Katavi, Tarangire, Mto Ugalla  na Burigi-Chato. Pia, Shirika litanunua ndege mbili    za doria katika hifadhi za Taifa Nyerere na Serengeti  kwa ajili ya kudhibiti ujangili na wanyamapori wakali  na waharibifu.  Mheshimiwa Spika, Shirika litaendelea  kujenga miundombinu ya huduma za malazi ya kitalii  (cottages, rest house, camping sites na hostels) katika  hifadhi za Taifa za Kitulo, Nyerere, Burigi-Chato,  Ruaha, Tarangire, Mkomazi, Mikumi na Kisiwa cha  Rubondo. Aidha, Shirika litakamilisha ujenzi wa uwanja  wa mchezo wa gofu katika eneo la Fort Ikoma -  Hifadhi ya Taifa Serengeti na kujenga Canopy  WalkWays katika Hifadhi ya Taifa Milima Udzungwa  kama mazao mapya ya utalii. Katika hatua nyingine,  Shirika litatenga maeneo 50 ya uwekezaji na  kutangaza maeneo yenye fursa za uwekezaji katika  hifadhi za Taifa na katika maeneo ya malikale kwa ajili  ya kuvutia wawekezaji na kuboresha mazingira ya  biashara.  Mheshimiwa Spika, Shirika litanunua vifaa  vya kuthibiti majanga ya moto katika Hifadhi ya Mlima  Kilimanjaro na hifadhi nyingine yakiwemo magari  maalum, vifaa vya mawasiliano na vifaa vya kudhibiti  moto. Vilevile, Shirika litaendelea kuboresha mifumo ya  TEHAMA ya ukusanyaji wa mapato na kuimarisha  miundombinu ya TEHAMA na kutumia ipasavyo  huduma za mawasiliano na kifedha zinazotumika  katika kutoa huduma kwa wadau mbalimbali ikiwemo    mfumo wa kielektroniki wa Serikali wa kukusanya  fedha za umma, Shirika la Simu Tanzania, mabenki na  makampuni ya huduma za simu. Aidha, Shirika  litaendelea kuimarisha ulinzi na usimamizi wa hifadhi  kwa kuboresha matumizi ya sayansi na teknolojia kwa  kuweka mfumo wa redio za kidijitali katika vituo vya  askari ndani ya hifadhi na kununua vitendea kazi  mbalimbali.  Mheshimiwa Spika, kwa upande mwingine,  Shirika litatekeleza jumla ya miradi 29 ya ujirani  mwema. Miongoni mwa miradi hiyo ni miradi ya elimu  inayojumuisha ununuzi wa madawati na viti 1,793  katika wilaya za Biharamulo, Chato, Kyerwa, Ushetu,  Mbogwe na Ushirombo; ujenzi wa madarasa manne    katika wilaya za Kilosa na Kigoma Vijijini; ukarabati  wa madarasa manne   katika wilaya ya Hai; ujenzi  wa bweni moja   katika Wilaya ya Makete; na  ukamilishaji wa ujenzi wa bwalo moja   katika Wilaya  ya Mbarali. Aidha, zahanati moja   itajengwa katika  Wilaya ya Kyerwa; kuchimba visima vitatu   vya maji  katika wilaya za Bagamoyo, Kondoa na Karatu pamoja  na kujenga vituo viwili vya polisi katika wilaya za  Tarime na Uvinza.  Mheshimiwa Spika, Shirika litawezesha  ununuzi wa mizinga 200 kwa vikundi viwili   katika  wilaya za Bagamoyo na Pangani, miradi 10 ya  mazingira (kutumia nishati ya gesi mbadala ya kuni  kwa ajili ya kupika) katika wilaya za Rombo, Hai, Moshi  Vijijini, Siha na Longido na miradi mitatu   ya  kusaidia vifaa vya ujenzi na usafi katika wilaya za     Rombo na Moshi Vijijini. Vilevile, Shirika litawezesha  uandaaji wa Mpango wa Matumizi ya Ardhi katika vijiji  katika Wilaya za Tarime  , Bunda  , Bariadi  ,  Meatu   Itilima  , Busega  , Morogoro Vijijini   , Kilombero  , Ulanga  , Tunduru  , Liwale    na Kisarawe  . Aidha, Shirika limeanzisha vikundi 21  vya Benki za Uhifadhi za Kijamii (Community  Conservation Banks - COCOBA) katika wilaya za  Bunda, Bariadi na Tarime. Elimu ya uhifadhi itaendelea  kutolewa katika vijiji 864 vinavyozunguka hifadhi zote  za Taifa. Vilevile, Shirika litaendelea kushirikisha jamii  zinazoishi jirani na hifadhi katika shughuli za uhifadhi  kwa kuimarisha vikundi vya ulinzi shirikishi na vikundi  vya klabu za mazingira.  Mheshimiwa Spika, Shirika litanunua  mitambo ya kampuni tanzu ya ujenzi; ujenzi wa ofisi  unganishi ya Dodoma na Makao Makuu ya hifadhi za  Rumanyika–Karagwe na Kigosi; kujenga malango ya  Kidia  , Luhanga   na Kanyamkaa   ; ujenzi wa nyumba za watumishi na vituo vya  doria katika hifadhi za Taifa Kigosi, Ruaha na  Rumanyika-Karagwe; na kutekeleza Mradi wa Faru  katika hifadhi za Mikumi na Burigi-Chato.    Mamlaka ya Usimamizi wa  Wanyamapori Tanzania – TAWA  Mheshimiwa Spika, katika kuimarisha  uhifadhi na ulinzi wa rasilimali za wanyamapori,  Mamlaka itaendelea kudhibiti ujangili na biashara  haramu ya nyara kwa kuimarisha doria katika mapori     ya akiba na tengefu na kutumia intelijensia kubaini  makosa ya jinai dhidi ya rasilimali za wanyamapori.  Sambamba na hilo, Mamlaka itanunua pikipiki 10 na  boti mbili   kwa ajili ya kuimarisha shughuli za doria  kwa ajili ya mapori ya Akiba Luganzo-Tongwe na  Uwanda.  Mheshimiwa Spika, katika kuboresha  miundombinu ya uhifadhi, Mamlaka itanunua mitambo  mitatu   kwa ajili ya ujenzi wa barabara; kujenga  karakana; chumba maalum kwa ajili ya kudhibiti  ufuatiliaji wa faru katika Pori la Akiba Maswa; na vituo  viwili   vya askari kwenye Pori la Akiba Kilombero.  Sambamba na hilo, Mamlaka itajenga kilomita 750 za  barabara katika mapori ya akiba Rungwa, Kizigo,  Muhesi na Lukwati-Piti. Katika hatua nyingine,  Mamlaka, itaweka alama za mipaka   na vigingi  ,805 katika mapori ya akiba ya Kilombero, Igombe,  Inyonga, Wembere, Ugalla, Luganzo Tongwe na Pori  Tengefu la Lunda Nkwambi kwenye mifumo ya  kiikolojia Simanjiro, Mto wa Mbu na Lolkisale ili  kuondoa migogoro ya mipaka.  Mheshimiwa Spika, Mamlaka itaendelea  kukabiliana na matukio ya wanyamapori wakali na  waharibifu kwa kuboresha doria za mwitikio wa  haraka; kutumia askari wa wanyamapori wa vijiji; na  kutoa elimu kwa jamii ili kuwajengea uwezo wa  kukabiliana na wanyama hao. Kwa upande mwingine,  jumla ya askari 27 wa vijiji kutoka wilaya tisa    watapatiwa mafunzo na kuanza kazi katika vituo 16  vilivyojengwa kwa ajili ya kudhibiti matukio ya     wanyamapori wakali na waharibifu. Vilevile, Mamlaka  itaongeza matumizi ya teknolojia ikiwa ni pamoja na  kutumia ndege nyuki   na visukuma mawimbi ili  kufuatilia mienendo ya wanyamapori.  Mheshimiwa Spika, katika kuunga mkono  mafanikio yaliyoletwa na Programu ya Tanzania - the  Royal Tour, Mamlaka itaendelea kuboresha  miundombinu ya utalii kwa kujenga kilomita 218 za  barabara kwenye mapori ya akiba Kijereshi, Pande,  Wamimbiki na Swagaswaga; kukarabati nyumba sita    za kulala wageni kwenye Pori la Akiba Wamimbiki;  kununa boti moja   ya utalii katika Kisiwa cha Lundo;  kuchimba visima; na kuweka miundombinu ya maji  kwenye mapori ya akiba Msanjesi, Muhesi, na  Swagaswaga.  Mheshimiwa Spika, katika kuboresha  ukusanyaji mapato yatokanayo na utalii, Mamlaka  itajenga vituo viwili   vya kukusanyia mapato katika  mapori ya akiba Lundo, Uwanda na vituo viwili   vya  kuuzia nyara katika majiji ya Mwanza na Arusha.  Vilevile, Mamlaka itaboresha miundombinu ya malazi  kwenye Shamba la Makuyuni Wildlife Park. Katika  hatua nyingine, Mamlaka itaendelea kutangaza vivutio  vya utalii na fursa za uwekezaji ndani ya nchi na katika  masoko ya kimataifa ya uwindaji wa kitalii na utalii wa  picha ikiwemo Marekani, Falme za Kiarabu, Jumuiya ya  Ulaya na Asia. Sambamba na hilo, Mamlaka itaendelea  kutumia fursa ya biashara ya hewa ya Kaboni kwa  kukamilisha makubaliano na wawekezaji.     Mheshimiwa Spika, katika kuboresha  mazingira ya utendaji kazi, Mamlaka itanunua magari  kwa ajili ya shughuli za utawala; kujenga ofisi tatu    katika mapori ya akiba Muhesi, Wamimbiki na  kwenye mfumo ikolojia wa Simanjiro Lolkisale. Vilevile,  Mamlaka itajenga ofisi ya Kanda ya Ziwa; nyumba  mbili   za watumishi; na kukarabati nyumba 22  kwenye mapori ya akiba Selous, Wamimbiki, Maswa,  Kizigo na kwenye mfumo ikolojia wa Simanjiro  Lolkisale.    Mamlaka ya Hifadhi ya Ngorongoro –  NCAA  Mheshimiwa Spika, katika mwaka wa fedha  /2024, Mamlaka itaendelea kuimarisha ulinzi na  uhifadhi wa maliasili na malikale ndani ya Hifadhi na  Pori la Akiba Pololeti kwa kufanya siku doria 38,640;  kufanya operesheni maalum sita   kwa kushirikiana  na vyombo vingine vya ulinzi na usalama. Vilevile,  Mamlaka itahakiki na kuweka vigingi kwenye mipaka  ya Pori la Akiba Pololeti. Aidha, Mamlaka itaendelea  kufunga mifumo maalumu kwa wanyama walio hatarini  kutoweka kwa ajili ya kufuatilia mienendo yao. Katika  hatua nyingine, Mamlaka itafanya mikutano 30 na  vikao vinane   vya kutoa elimu kwa wananchi  kuhusu mbinu za kukabiliana na matukio ya  wanyamapori wakali na waharibifu. Sambamba na hilo,  Mamlaka itaotesha miche ya miti 460,000 na  kuwezesha mafunzo ya ufugaji nyuki kwenye vijiji 20.    Mheshimiwa Spika, fauka ya hayo, zoezi la  wananchi wa Ngorongoro wanaohama kwa hiari  litaendelea kuratibiwa vyema kuhakikisha wananchi  hao wanapata makazi bora na kuendelea na shughuli  zao za kiuchumi kwenye makazi mbadala ya Msomera,  Handeni, Tanga.  Mheshimiwa Spika, katika kukabiliana na  changamoto za ongezeko la watu, mifugo na shughuli  za kibinadamu ndani ya Hifadhi, Mamlaka itaendelea  kuhamasisha wananchi katika vijiji 25 ndani ya hifadhi  kuhama kwa hiari kwenda maeneo nje ya Hifadhi. Kwa  upande mwingine, Mamlaka itaajiri watumishi 80 kwa  ajili ya kuimarisha ulinzi katika Pori la Akiba Pololeti;  kununua magari kwa ajili ya utawala; na kumalizia  ujenzi wa Makao Makuu katika eneo la Kemyn katika  Wilaya ya Karatu.  Mheshimiwa Spika, katika kuboresha  miundombinu ya utalii, Mamlaka itajenga barabara  yenye urefu wa kilomita 29.5 kutoka lango la Lodurae  hadi Golini kwa kiwango cha tabaka gumu. Vilevile,  Mamlaka itafanya ukarabati wa mara kwa mara  kwenye mtandao wa barabara wa kilomita 423 ndani  ya hifadhi. Vilevile, Mamlaka itafanya ukarabati wa  viwanja vya ndege vya Ndutu na Ngorongoro na  kusambaza maji katika maeneo ya Ndutu, Laetoli,  Olduvai na kimondo cha Mbozi pamoja na kuboresha  miundombinu katika Pori la Akiba Pololeti.  Mheshimiwa Spika, Mamlaka itarekebisha  njia za watembea kwa miguu katika maeneo ya     Empakai, Endoro na Olmot. Vilevile, Mamlaka  itaendelea kuanzisha mazao mapya ya utalii katika  maeneo ya Lolmalasin, kuanzisha dawati la msaada  maalum kwa ajili ya kusikiliza na kutatua kero  mbalimbali za wakala wa biashara za utalii. Aidha,  Mamlaka kwa kushirikiana na Bodi ya Utalii itaandaa  makongamano mawili   ya utalii pamoja na  kutangaza utalii katika masoko ya ndani na nje.  Mheshimiwa Spika, Mamlaka itaendelea  kuboresha utalii wa mambo ya kale kwa kuzifukua  nyayo na kujenga jengo kwa ajili ya uhifadhi, utalii na  utafiti wa nyayo hizo katika eneo la Laetoli. Vilevile,  Mamlaka itakarabati miundombinu ya umeme wa jua  katika makumbusho ya Olduvai na Zinj monument  information na kwenye vituo vitano   vya maaskari  vya Naiyobi, Kakesio, kilimatembo, Endulen na  Kongoni. Sambamba na hilo, Mamlaka itafanya  mikutano 14 na wadau wa uhifadhi wa malikale. Aidha,  Mamlaka itaendelea kuimarisha nyanda za malisho ya  wanyamapori, kwa kung’oa na kufyeka magugu vamizi  kwenye eneo la hekta 1,000 la Kreta, Ndutu na  Pololeti. Vilevile, Mamlaka itatumia moto mpango  katika eneo la ukubwa wa hekta 2,500 kwa lengo la  kuboresha nyanda za malisho ya wanyamapori.  Sambamba na hilo, Mamlaka itaondoa magugu vamizi  na kuotesha uoto wa asili kwenye maeneo ambayo  hapo awali yalikuwa makazi ya wananchi waliohama  kwa hiari.      Taasisi ya Utafiti wa Wanyamapori  Tanzania –TAWIRI  Mheshimiwa Spika, kwa mwaka wa fedha  wa 2023/2024, Taasisi itaendelea kufanya tafiti za  kimkakati za kuimarisha uhifadhi wa wanyamapori na  afya ya mifumo ikolojia ya wanyamapori nchini  ikiwemo utafiti zaidi wa namna bora ya kudhibiti  migongano kati ya binadamu na wanyamapori, tafiti za  magonjwa ya wanyamapori, tafiti za namna bora ya  kuongoa shoroba za wanyampori na maeneo ya  mtawanyiko, tafiti za mimea vamizi na namna bora ya  kunusuru athari zake hasa kwenye maeneo ya hifadhi,  tafiti za matumizi ya teknolojia katika uhifadhi, tafiti za  nyuki na mazao yake, na kusambaza matokeo ya  utafiti. Aidha, Taasisi itaendelea kujenga uwezo wa  kutoa huduma, kuidadi wanyamapori, ujenzi wa Jengo  la Makao Makuu, ukarabati wa miundombinu chakavu  ya Taasisi, kuimarisha miundombinu ya TEHAMA na  kuboresha mfumo wa ukusanyaji mapato.    Chuo cha Usimamizi wa Wanyamapori  Mweka – CAWM  Mheshimiwa Spika, katika mwaka wa fedha  /2024, Chuo kitakamilisha ujenzi wa jengo la  kutolea mafunzo la ghorofa mbili  ; kununua magari  mawili   makubwa kwa ajili ya kuwezesha shughuli  za mafunzo; kujenga hanga la wanafunzi na jiko katika  eneo la mafunzo Kwakuchinja; kujenga choo na jiko  katika eneo la mafunzo lililopo Arashi katika Wilaya ya  Ngorongoro; kufanya ukarabati wa nyumba tatu   za     watumishi, vyumba vinne   vya madarasa, hosteli  nne   za wanafunzi, ofisi moja   ya watumishi na  miundombinu ya vyoo. Kwa upande mwingine, Chuo  kitaandaa Mpango wa matumizi bora ya ardhi katika  eneo la mafunzo Kihesa-Kilolo katika Manispaa ya  Iringa; kuimarisha miundombinu ya TEHAMA; kufanya  maadhimisho ya miaka 60 ya Chuo cha Usimamizi wa  Wanyamapori; na kuandaa mitaala nane   mipya ya  masomo katika nyanja za usimamizi wa wanyamapori  na utalii.    Kituo cha Mafunzo ya Elimu kwa Jamii  Likuyu Sekamaganga - CBCTC    Mheshimiwa Spika, katika mwaka wa fedha  /2024, Kituo cha mafunzo ya Uhifadhi wa Maliasili  kwa Jamii – Likuyu Sekamaganga kitatoa mafunzo kwa  jumla ya wanafunzi 576 (VGS – 400; utalii na  uongozaji watalii – 156; na viongozi na wajumbe wa  kamati za maliasili za vijiji – 20). Vilevile, Taasisi  itajenga bweni moja   na darasa moja  ;  mabwawa mawili   ya kufugia samaki; kumalizia  ukarabati wa jengo la utawala; bweni la wasichana na  nyumba ya watumishi. Sambamba na hilo, Kituo  kitawezesha watumishi wawili   kuhudhuria mafunzo  ya muda mfupi; kununua samani za mabweni ya  wanafunzi; kununua mahema 14; na kutoa ushauri wa  kitaalam kwa Jumuiya ya Hifadhi za Wanyamapori   .      Taasisi ya Taaluma ya Wanyamapori  Pasiansi – PWTI  Mheshimiwa Spika, katika mwaka wa fedha  /2024, Taasisi itadahili wanafunzi 420 katika fani  za uhifadhi wa wanyamapori, himasheria na uongozaji  wa watalii na usalama. Aidha, taasisi itaendelea kutoa  elimu kwa wanafunzi wa kozi ndefu na kozi fupi.  Vilevile, Taasisi itaanzisha mtaala katika kiwango cha  Stashahada katika masomo ya uaskari wa  wanyamapori na utalii. Pia, taasisi itaendelea  kuboresha miundombinu ya majengo, vitendea kazi  pamoja na kukamilisha uwekaji wa samani na mifumo  ya uendeshaji wa maktaba. Sambamba na hilo, Taasisi  itaendelea na ujenzi wa uzio wenye urefu wa mita 205;  na ujenzi wa bwalo la chakula katika eneo la mafunzo  kwa vitendo Fort Ikoma.    Mfuko wa Uhifadhi wa Wanyamapori  Tanzania – TWPF  Mheshimiwa Spika, katika mwaka wa fedha  /2024, Mfuko utaendelea kuwezesha uhakiki wa  matukio ya wanyamapori wakali na waharibifu; kulipa  kifuta jasho na machozi kwa wahanga wa matukio ya  wanyamapori wakali na waharibifu; utoaji elimu kwa  wananchi kuhusu mbinu za kudhibiti wanyamapori  wakali na waharibifu; na kudhibiti ujangili kupitia Kikosi  kazi cha Kitaifa cha Kupambana na Ujangili.  Sambamba na hilo, Mfuko utawezesha zoezi la kutatua  migogoro ya mipaka kati ya jamii na maeneo  yaliyohifadhiwa. Aidha, Mfuko utawezesha shughuli za    upandishaji hadhi maeneo yaliyohifadhiwa na shughuli  za kuidadi wanyamapori; na kufanya mapitio ya sheria  na kanuni mbalimbali za Sekta ya Wanyamapori.  Sekta ya Misitu na Nyuki    Idara ya Misitu na Nyuki  Mheshimiwa Spika, katika mwaka wa fedha  /2024, Wizara itafanya mapitio ya Sheria ya Misitu  ya Na. 14 ya mwaka 2002, Sheria ya Ufugaji Nyuki Na.  ya mwaka 2002 na Mwongozo wa Uvunaji endelevu  na biashara ya mazao ya misitu yanayovunwa katika  misitu ya asili. Aidha, Wizara itaandaa Mwongozo wa  namna ya kuandaa mipango ya usimamizi wa miti ya  asili na mashamba ya miti; Kanuni za bima kwa bidhaa  za mazao ya misitu; Mwongozo wa kitaifa wa  Uwekezaji kwenye Sekta ya Misitu na Sekta ya Ufugaji  Nyuki; Mwongozo wa Usimamizi wa Makundi ya Nyuki  wasiouma; Mwongozo wa kufanya utalii wa nyuki  katika maeneo ya hifadhi; Kanuni za usimamizi wa  matumizi ya nyuki kwenye uchavushaji wa mimea;  kufanya mapitio ya kanuni ya tozo ya mazao ya nyuki;  na Kanuni za kusimamia shughuli za ufugaji nyuki  katika hifadhi za misitu. Kwa upande mwingine, Wizara  itafanya uzinduzi wa viwanda vitano   vya kuchakata  na kufungasha mazao ya nyuki vilivyojengwa katika  mikoa ya Tabora, Katavi, Geita na Kigoma. Vilevile,  katika kuhakikisha kuwa rasilimali nyuki zinaendelea  kutunzwa katika ngazi zote, Wizara itaanzisha hifadhi  tano   za nyuki na kanda mbili   za ufugaji nyuki  ndani ya hifadhi za misitu ya vijiji.    Mheshimiwa Spika, katika kuendeleza dhana  ya ushirikishaji jamii kwenye uhifadhi na matumizi  endelevu ya rasilimali za misitu na nyuki, Wizara  itaanzisha Baraza la Taifa la wataalam wa masuala ya  misitu; itaandaa na kusambaza jarida la Misitu ni Mali  pamoja na miongozo mbalimbali inayohusu sekta za  Misitu na Ufugaji Nyuki; na kutoa elimu kwa vikundi 15  vya ufugaji nyuki pamoja na wakulima wa miti. Katika  hatua nyingine, Wizara itaratibu vikao vinne   vya  Kamati ya Kitaifa ya Ushauri ya Misitu; vikao vitatu    vya Kamati ya Kitaifa ya Ushauri ya Ufugaji Nyuki; na  vikao vinne   vya Kamati Endeshi ya Mazao ya Misitu  Yaliyohandisiwa. Vilevile, Wizara itaratibu Siku ya  Ufugaji Nyuki Duniani; Siku ya Upandaji Miti Kitaifa na  Siku ya Misitu Duniani. Pia, Wizara itashiriki katika  mkutano wa Kongamano ya Wafugaji Nyuki Duniani    kwa lengo la kufungua masoko mapya  ya biashara ya mazao ya nyuki nje ya nchi na kuvutia  wawekezaji katika sekta ya nyuki.    Wakala wa Huduma za Misitu Tanzania  – TFS  Mheshimiwa Spika, kwa mwaka 2023/2024,  Wakala utakamilisha mipango 16 ya usimamizi wa  misitu na kuandaa mipango mipya 38 yenye ukubwa  wa hekta 581,221. Aidha, Wakala utaimarisha mipaka  ya misitu kwa kufanya mapitio ya mipaka yenye urefu  wa kilomita 72.3, kufyeka kilomita 4,175, na njia za  kuzuia moto zenye urefu wa kilomita 161 pamoja na  kuweka vigingi 703 na mabango 499. Wakala utatoa  elimu katika vijiji 241 vilivyo jirani na hifadhi za misitu     kuhusu upandaji miti, kukabiliana na matukio ya moto  na usimamizi wa misitu.  Mheshimiwa Spika, Wakala utaendesha siku  doria 194,700 na operesheni za kimkakati 422 za  kuimarisha uhifadhi na kukabiliana na biashara haramu  ya mazao ya misitu na nyuki. Aidha, Wakala  utawezesha kupandisha hadhi misitu minne   yenye  ukubwa wa hekta 25,600 kuwa hifadhi za misitu ya  Taifa na hifadhi tatu   zenye hekta 3,752 kuwa misitu  ya hifadhi za mazingira asilia na kuwezesha uandaaji  wa mipango ya matumizi bora ya ardhi katika vijiji 10  vinavyopakana na hifadhi za misitu.  Mheshimiwa Spika, katika jitihada za  kuendeleza viwanda vya mazao ya misitu, Wakala  utauza jumla ya mita za ujazo 1,133,800 za miti kwa  ajili ya magogo, mita za ujazo 7,100 kwa ajili ya kuni  na nguzo 12,000 kwa ajili ya matumizi mbalimbali.  Vilevile, Wakala utapanda miti katika eneo lenye  ukubwa wa hekta 6,806 na kurudishia miti iliyokufa  kwenye hekta 1,743. Aidha, Wakala utapalilia eneo  lenye hekta 30,256; kupogolea hekta 9,383; na  kupunguzia miti kwenye hekta 3,626. Pia, Wakala  utakusanya tani 22.3 za mbegu bora za miti na  kuotesha miche ya miti 30,995,580 ambayo itapandwa  kwenye mashamba ya miti ya Serikali, maeneo ya  hifadhi yaliyoharibiwa na kwenye maeneo ya jamii.  Vilevile, Wakala utaimarisha mipaka ya mashamba kwa  kuweka vigingi 110 na mabango 131, kufungua  barabara mpya zenye urefu wa kilomita 75, kukarabati  madaraja 25 na kalavati 34 katika mashamba ya miti     Katika kupambana na matukio ya moto kwenye  mashamba ya miti, Wakala utasafisha njia za moto  zipatazo kilomita 5,870; mipaka yenye kilomita 92;  kujenga minara mipya mitatu   ya kuangalizia moto  na kukarabati mingine 15; pamoja na kutoa elimu kwa  vikundi vya kuzima moto vyenye jumla ya watu 300.  Mheshimiwa Spika, kufuatia jitihada za  kuendeleza ufugaji nyuki nchini, Wakala utapanda miti  ,000 ya chakula cha nyuki, kuzalisha makundi 250  ya nyuki na kuvuna tani 41.2 za asali na tani 1.7 za nta  kutoka mizinga 16,400 ya nyuki. Vilevile, Wakala  utatoa elimu kwa wafugaji nyuki 1,228 kuhusu mbinu  bora za ufugaji nyuki na kutengeneza mizinga 1,000  kwa ajili ya kuigawa kwa wananchi wanaopakana na  maeneo ya hifadhi. Pamoja na masuala mengine,  Wakala utaendelea kuhakikisha kuwa asali inayouzwa  Tanzania ina ubora wa kiwango cha juu kwa kukusanya  sampuli 70 kutoka katika wilaya 30 na kuzipeleka  maabara ya kimataifa kwa ajili ya kupimwa ubora.  Mheshimiwa Spika, katika jitihada za  kuendeleza utalii ikolojia, Wakala utaimarisha  miundombinu ya utalii katika vivutio vyake kwa  kujenga kilomita 16 za njia za kutembea watalii na  kambi tatu   za watalii katika hifadhi ya mazingira  asilia Itulu Hill na Shamba la Miti West Kilimanjaro.  Vilevile, Wakala utakarabati kilomita 295 za njia za  kutembea watalii, kilomita 149 za barabara za msituni,  na kilomita 54 za kuendeshea magari (drive routes).  Wakala utaendelea kutangaza utalii ikolojia na  utamaduni kwa kuandaa vipeperushi 13,416, programu    saba   za redio na kushiriki katika matamasha  mbalimbali ya ndani na nje ya nchi.  Mheshimiwa Spika, Wakala utaendelea  kuimarisha mazingira ya kazi kwa kuwezesha  watumishi 91 kuhudhuria mafunzo ya muda mrefu na  watumishi 618 kuhudhuria mafunzo ya muda mfupi.  Aidha, Wakala utajenga ofisi 11, vituo vya ulinzi  hifadhini 19, nyumba za watumishi tisa   na  kukarabati ofisi tatu  , nyumba za watumishi 32,  vizuia 17 vya kukagulia mazao ya misitu na nyuki.  Vilevile, Wakala utanunua magari 32, pikipiki 37, trekta  moja  , boti moja   na mtambo mmoja  .  Vilevile, Wakala utafanya mikutano 36 ya wadau  kuhusu masuala ya uhifadhi wa misitu, ufugaji nyuki  na utalii; na mikutano nane   kwa ajili ya kuandaa  mikataba ya makubaliano kuhusu biashara ya mazao  ya misitu na nyuki.    Taasisi ya Utafiti wa Misitu Tanzania –  TAFORI  Mheshimiwa Spika, katika mwaka wa fedha  /2024, Taasisi itaendelea kufanya utafiti kwenye  eneo la uboreshaji wa mfumo wa taarifa za usimamizi  wa misitu na nyuki; kufanya tathmini ya rasilimali za  misitu kwa ajili ya kuongeza tija katika viwanda vya  mazao ya misitu katika mikoa ya Kanda ya Ziwa,  Mashariki na Kusini; na kufanya tathmini ya mchango  wa sekta ya misitu na nyuki kwenye Pato la Taifa kwa  kutumia Green Accounting. Vilevile, Taasisi itafanya  utafiti ili kubaini sifa na tabia za kipekee kwenye asali     inayozalishwa nchini ili kuwa na rajamu    kwenye masoko ya ndani na kimataifa. Katika hatua  nyingine, Taasisi itaendelea na tafiti za kudhibiti mimea  vamizi katika wilaya za Longido, Ngorogoro, Siha na  Monduli; kufanya tafiti ya teknolojia sahihi ya kuzalisha  nishati mbadala pamoja na kufanya tathmini ya ukuaji  wa miti aina ya mianzi kwenye mikoa ya Kanda ya  Mashariki, Kusini-Mashariki na Nyanda za Juu Kusini.    Vyuo vya Taaluma ya Misitu na Nyuki  Mheshimiwa Spika, katika mwaka wa fedha  /2024, Chuo cha Mafunzo ya Ufugaji Nyuki  kitadahili wanafunzi 450 wa mafunzo ya muda mrefu  kwa ngazi ya Astashahada na Stashahada pamoja na  kununua vifaa na mashine za karakana kwa ajili ya  mafunzo. Kwa upande mwingine, Chuo cha Viwanda  vya Misitu kitadahili wanafunzi 400; kujenga bweni la  wasichana lenye uwezo wa kuhudumia wanafunzi 350;  kununua mtambo wa kukausha mbao; kununua vifaa  vya TEHAMA; na kuendelea kutoa huduma za ugani na  kuotesha miti katika shule za sekondari zilizopo katika  Manispaa ya Moshi. Katika hatua nyingine Chuo cha  Misitu Olmotonyi kitadahili wanafunzi 1,000 wa  mafunzo ya muda mrefu katika ngazi ya Astashahada  na Stashahada; kufanya mapitio na kuandaa mitaala ili  iweze kuendana na matakwa ya NACTVET; na kununua  vifaa vya kufundishia.      Mfuko wa Misitu Tanzania – TaFF  Mheshimiwa Spika, katika mwaka wa fedha  /2024, Mfuko utaendelea kuwezesha na  kugharamia miradi 167 inayoendelea na miradi mipya  ya uanzishwaji wa vitalu vya miti; upandaji miti;  na ufugaji nyuki. Aidha, Mfuko utatoa ruzuku kwa ajili  ya miradi sita   ya utafiti wa kimkakati wa misitu na  ufugaji nyuki; na miradi ya kujenga uwezo kwa Vyuo  vya Mafunzo ya Misitu, Viwanda vya Misitu na Ufugaji  Nyuki vilivyo chini ya Wizara. Vilevile, Mfuko  utawezesha miradi 20 ya kuendeleza na kutengeneza  nishati mbadala ya kupikia kwa lengo la kupunguza  kasi kubwa ya ukataji miti. Aidha, Mfuko utawezesha  miradi 20 ya uanzishaji wa mashamba ya miti. Kwa  upande mwingine, Mfuko utaimarisha mazingira ya  utendaji kazi kwa kuanza ujenzi wa ofisi katika Jiji la  Dodoma. Vilevile, kwa lengo la kuendelea kutangaza  nchi yetu kimataifa, Mfuko utakuwa mwenyeji wa  mkutano wa 13 wa Shirikisho la Mifuko ya Uhifadhi wa  Mazingira Barani Afrika lijulikanalo kama CAFÉ.  Sekta ya Utalii    Idara ya Utalii  Mheshimiwa Spika, katika mwaka wa fedha  /2024, Wizara itakamilisha mapitio ya Sheria ya  Utalii Na. 29 ya mwaka 2008 kwa lengo la kuboresha  mazingira ya biashara za utalii; kufanya kaguzi na  uhakiki wa wakala wa biashara za utalii katika kanda  nne  ; pamoja na kujenga uelewa kuhusu sheria,     kanuni na miongozo ya uendeshaji wa biashara za  utalii nchini. Katika hatua za kuendeleza mazao ya  utalii ya kimkakati, Wizara itaendelea na jitihada  mbalimbali za kukuza utalii wa fukwe, ikolojia, historia,  meli, mikutano na matukio. Sambamba na hilo, Wizara  itabainisha vivutio vya utalii na maeneo ya fukwe  katika Mikoa ya Mara, Morogoro, Katavi, Tanga na  Rukwa kwa ajili ya fursa za uwekezaji na uendelezaji  wa shughuli za utalii na kufungua maeneo ya Kusini  mwa nchi ambako kuna vivutio vingi vya utalii. Vilevile,  Wizara itaendelea kuratibu mchakato wa kuitangaza  Tanzania katika ligi kubwa duniani ikiwemo soka na  kikapu katika nchi za Uingereza, Hispania na Marekani,  matamasha makubwa na tuzo za utalii za kitaifa.  Mheshimiwa Spika, katika hatua nyingine,  Wizara itaendelea kupanga huduma za malazi nchini  katika daraja za ubora wa nyota katika mikoa ya  Mbeya, Kilimanjaro na Mwanza na kufanya tathmini ya  ubora wa huduma katika mikoa ya Dar es Salaam na  Arusha. Aidha, Wizara itafanya mikutano minne   ya  Kamati ya Kitaalam ya Ushauri katika masuala ya utalii  na mikutano mitano   ya wadau wa utalii yenye  lengo la kuhamasisha uwekezaji na uendelezaji wa  mazao ya utalii. Vilevile, Wizara itaandaa Programu ya  Kitaifa ya Uendelezaji Utalii   pamoja na  kuratibu Maadhimisho ya Siku ya Utalii Duniani na  kushiriki katika mikutano na matukio ya utangazaji na  uendelezaji utalii ndani na nje ya nchi.      Bodi ya Utalii Tanzania – TTB  Mheshimiwa Spika, katika mwaka wa fedha  /2024, Wizara kupitia Bodi ya Utalii Tanzania    kwa kushirikiana na Kamati ya Kitaifa ya  Kuitangaza Tanzania kupitia Filamu ya Tanzania The  Royal Tour itaendelea kusambaza filamu hiyo kwenye  mashirika mbalimbali ya ndege, mitandao mikubwa ya  utalii duniani na kuendelea kuwasisitiza wadau  kuendelea kuionesha katika mikutano na matukio  mbalimbali. Aidha, Wizara itaendelea kutekeleza  mikakati mbalimbali ya kutangaza na kuhamasisha  utalii ndani na nje ya nchi kupitia Kituo cha Kutangaza  Utalii Kidigitali (Digital Marketing Command Centre -  DMCC); mitandao ya kijamii ikiwemo YouTube,  Amazon, Google, Facebook, IMDb na WeChat ambayo  inafikiwa na watu wengi zaidi. Aidha, itatangaza  kimkakati zaidi vivutio vya utalii kupitia mashirika  makubwa ya utalii Duniani ikiwemo TripAdvisor  (wanaohudumia watalii takriban milioni 400 duniani  kwa mwezi) na Expedia (wanaohudumia watalii zaidi  ya milioni 350 duniani kwa mwezi) na Safari Club  International (yenye wanachama zaidi ya 50,000 wa  makampuni na wakala wa uwindaji wa kitalii). Vilevile,  Bodi itaandaa Onesho la saba   la Swahili  International Tourism Expo (S!TE) pamoja na ziara za  mafunzo (FAM Trips) kwa makundi mbalimbali ikiwemo  wakala wa biashara za utalii, waandishi wa habari,  mabalozi wa hiari, watu mashuhuri na wawekezaji  katika masoko ya utalii. Katika hatua nyingine, Bodi  itaendelea kushirikiana na wadau kuratibu matamasha,  matukio, maonesho pamoja na ziara za utangazaji     utalii   ndani na nje ya nchi. Juhudi hizo  zinalenga kuitangaza Tanzania katika masoko ya utalii  ya msingi kimkakati na yale yanayoibukia kwenye  mabara ya Amerika, Ulaya, Afrika, Mashariki ya Kati,  Asia na Pasifiki.  Mheshimiwa Spika, kwa upande mwingine,  Bodi itaendelea kutangaza utalii kupitia makala na  filamu za Tanzania katika mashirika ya ndege pamoja  na kushirikiana na Ofisi za Balozi za Tanzania zilizopo  nje ya nchi. Sambamba na hilo, Wizara itawekeza  kwenye uzalishaji wa makala zaidi za video na picha za  kimataifa (photos, films and documentaries) hasa kwa  kushirikiana na wazalishaji wa kimataifa hususan  kutoka Hollywood kwa lengo la kuendelea kuitangaza  Tanzania. Aidha, Bodi itatumia vituo mbalimbali vya  habari vya kitaifa na kimataifa kuandaa na kurusha  vipindi maalumu na makala za utangazaji utalii.  Vilevile, Bodi itaandaa Mkakati wa Uendelezaji wa Utalii  wa Mikutano na Matukio wenye lengo la kuongeza  idadi ya watalii. Aidha, Bodi itaendelea kutangaza utalii  kupitia michezo ndani na nje ya nchi pamoja na  kuandaa makala moja   ya kutangaza utalii.    Wakala wa Chuo cha Taifa cha Utalii –  NCT  Mheshimiwa Spika, katika mwaka wa fedha  /2024 Chuo kitadahili wanafunzi 1,500 katika  ngazi ya Astashahada na Stashahada pamoja na kutoa  mafunzo ya muda mfupi kwa wadau 500 katika  mnyororo wa utalii. Aidha, Chuo kitaendelea na ujenzi     wa Jengo la Mafunzo kwa Kampasi ya Arusha na  kuanza hatua za awali za ujenzi wa Kampasi ya  Mwanza. Katika hatua nyingine, Chuo kitaanzisha  programu ya mafunzo ya uratibu wa shughuli za utalii  na usafirishaji (Travel and Tourism) katika Kampasi ya  Arusha. Vilevile, Chuo kitaanzisha kituo cha mafunzo  ya muda mfupi na biashara katika Jiji la Dodoma  pamoja na kitengo cha ujasiriamali kupitia programu  ya Incubation. Lengo la kuanzisha kitengo hicho ni  kuandaa wanafunzi na wahitimu ili kukuza uwezo wa  kujitegemea, kufanya shughuli za ujasiriamali na  kuwezeshwa kufanya uchanganuzi wa biashara.  Sekta ya Mambo ya Kale    Idara ya Mambo ya Kale  Mheshimiwa Spika, katika mwaka wa fedha  /2024 Wizara itaandaa kanuni za utekelezaji wa  Sheria ya Mambo ya Kale Sura 333; Sheria ya  Makumbusho ya Taifa Sura 281; na Mpango Mkakati  wa Utekelezaji wa Sera ya Malikale ya mwaka 2008.  Aidha, Wizara itatangaza maeneo 20 ya malikale katika  Gazeti la Serikali kuwa Urithi wa Taifa; kutatua  migogoro ya mipaka katika maeneo matano   ya  malikale yaliyopo Kunduchi-Dar es Salaam, EngarukaArusha, Amboni-Tanga, Chole-Mafia na MumbaArusha; kukamilisha mwongozo wa kutambua maeneo  ya malikale yenye sifa za kuwa Urithi wa Taifa;  kuandaa andiko la Mpango wa miaka 10 wa maeneo  ya kipaumbele ya utafiti wa malikale nchini; na  kukusanya taarifa za maeneo ya Urithi wa Taifa     yaliyopo katika mikoa ya Katavi, Mara, Shinyanga,  Songwe na Manyara kwa ajili ya kuhuisha orodha ya  maeneo ya Urithi wa Taifa.  Mheshimiwa Spika, kwa upande mwingine,  Wizara itaunda Kamati ya Kitaifa ya Ushauri ya  Uhifadhi wa Malikale nchini; kuendelea kufanya  tathmini ya maeneo ya malikale; kufanya vikao sita    vya wadau kujadili masuala yanayohusu uimarishaji wa  sekta ya malikale; kuwezesha huduma na vitendea  kazi; kushiriki katika maonesho ya kitaifa na kimataifa;  na kuendelea na maandalizi ya mfumo wa kidijitali ili  kurahisisha mchakato wa utoaji wa leseni za tafiti za  kisayansi, utafutaji tunu na filamu katika maeneo ya  malikale.    Shirika la Makumbusho ya Taifa  Tanzania – NMT  Mheshimiwa Spika, kwa mwaka wa fedha  /2024, Shirika litajenga miundombinu ya  maonesho kwenye vituo vipya vitatu   vya malikale  vilivyopo Kigamboni-Dar es Salaam, MkwajuniTendaguru na Mikumbi mkoani Lindi ili kukuza utalii wa  malikale katika ukanda wa kusini. Aidha, Shirika  litaongeza wigo wa uhifadhi kwenye mikusanyo ya  akiolojia na paleontolojia kwa kuboresha bohari mbili    za mikusanyo hiyo. Sambamba na hilo, Shirika  litaendelea kufanya tathmini ya uhifadhi na ukarabati  wa majenzi ya kale katika maeneo ya Lindi,  Kigamboni-Dar es Salaam, Pangani-Tanga, Kua-Mafia  na Mikindani-Mtwara. Hali kadhalika, Shirika litafanya     tafiti tano   katika masuala ya urithi wa utamaduni  na kuendelea kuhamasisha jamii kuanzisha  makumbusho mpya na binafsi. Vilevile, Shirika  litaendelea kutangaza vivutio vya urithi wa  kiutamaduni kidijitali na kuhamasisha utalii wa ndani  kwa kutumia maonesho, matamasha, warsha, matukio  na programu za elimu zenye kujenga uelewa kwa  vizazi vya sasa kuhusiana na maadili, desturi za  kitanzania, uzalendo na uhifadhi. Katika hatua  nyingine, Shirika litaendelea na taratibu za uanzishwaji  wa Makumbusho ya Marais, Dodoma; na kituo cha  utafiti na maabara ya uhifadhi, Arusha. Vilevile, Shirika  litaendelea kutekeleza Mpango wa Miaka 10 wa  Kuenzi, Kutangaza na Kuhifadhi Urithi wa Mwalimu  Julius Kambarage Nyerere.    Mfuko wa Mambo ya Kale – NAF  Mheshimiwa Spika, kwa mwaka wa fedha  /2024, Mfuko utawezesha uhakiki na upimaji wa  maeneo matatu   ya malikale ili kupunguza  migogoro; kuwezesha utoaji elimu kwa wadau juu ya  uhifadhi na uendelezaji wa malikale; kufanya tathmini  ya hali ya uhifadhi katika maeneo ya malikale  yaliyotangazwa katika Gazeti la Serikali yaliyopo katika  mikoa ya Tanga, Pwani na Dar es Salaam; kuwezesha  uandaaji wa mpango wa uhifadhi wa mji wa kihistoria  Bagamoyo-Pwani na Pangani-Tanga. Kazi nyingine ni  kugharamia wataalam 10 wa malikale kupata mafunzo  ya ukarabati wa majenzi na magofu ya kale;  kuwezesha vikao vitatu   vya wadau kujadili masuala  yanayohusu uhifadhi na uendelezaji wa sekta ya     malikale; kuwezesha ukamilishaji wa andiko la eneo la  njia ya kati ya biashara ya utumwa na vipusa ili  kuorodheshwa kwenye maeneo ya Urithi wa Dunia;  kuwezesha uratibu wa urejeshwaji wa malikale zilizo  nje ya nchi; na kuwezesha utekelezaji wa Mpango wa  Miaka 10 wa Kuenzi, Kutangaza na Kuhifadhi Urithi wa  Mwalimu Julius Kambarage Nyerere.  Miradi ya Maendeleo  Mheshimiwa Spika, katika mwaka wa fedha  /2024, Wizara inakadiria kutumia Shilingi  ,166,759,000 kutekeleza miradi ya maendeleo.  Kati ya fedha hizo, Shilingi 109,879,593,000 ni  fedha za ndani na Shilingi 58,287,166,000 ni fedha  za nje. Fedha za maendeleo Shilingi  ,166,759,000 zinajumuisha Shilingi  ,415,166,000 kwa ajili ya kutekeleza miradi tisa    ya Idara na Vitengo vilivyo chini ya Wizara; na  Shilingi 108,751,593,000 za miradi  itakayotekelezwa na Taasisi (TANAPA, NCAA, TAWA na  NCT).  Mheshimiwa Spika, katika mwaka wa fedha  /2024, Wizara itatekeleza miradi ya maendeleo  ifuatayo:  i. Mradi wa Maboresho ya Usimamizi wa Fedha za  Umma (Public Finance Management and Reform  Programm VI);    ii. Mradi wa Usimamizi wa Maliasili na Kuendeleza  Utalii Kanda ya Kusini (Resilient Natural Resources  Management for Tourism and Growth Project -  REGROW);  iii. Mradi wa Kukabiliana na Ujangili na Biashara  Haramu ya Wanyamapori (Support to Combat  Poaching and Illegal Wildlife Trade in Tanzania);  iv. Mradi wa Kujenga Uwezo wa Maeneo ya Hifadhi,  Mapori ya Akiba na Kikosi Dhidi Ujangili;  v. Mradi wa Panda Miti Kibiashara (Private Plantation  and Value Chain in Tanzania);  Mradi wa Kujenga Uwezo wa Taasisi na Mafunzo ya  Misitu na Ufugaji Nyuki (Capacity Building in  Forestry and Beekeeping);  vi. Mradi wa Kuwezesha Mnyororo wa Thamani wa  Mazao ya Nyuki (Support to Beekeeping Value  Chain Programme – BEVAC);  vii. Mradi wa Uendelezaji wa Utalii wa Mikutano na  Matukio (MICE Tourism Development Project); na  viii. Mradi wa Usimamizi wa Mifumo ya Chakula,  Matumizi Bora ya Ardhi na Urejeshaji wa Uoto wa  Asili Tanzania (Food Systems, Land Use and  Restoration in Tanzania’s Landscapes – FOLUR).    SHUKRANI  Mheshimiwa Spika, ninapenda kutumia  nafasi hii tena kukushukuru wewe binafsi, Mheshimiwa  Naibu Spika na Wenyeviti wa Kamati za Kudumu za  Bunge kwa ushirikiano mnaotoa katika kuliongoza  Bunge letu Tukufu. Pia, ninawashukuru wadau wote  kwa ushirikiano wao katika utekelezaji wa majukumu  ya Wizara. Kipekee, nizishukuru nchi marafiki,  washirika wa maendeleo, Jumuiya za Kikanda,  mashirika ya kimataifa, taasisi za kiserikali pamoja na  wadau wengine wakiwemo sekta binafsi kwa  ushirikiano wao katika kuendeleza Sekta ya Maliasili,  Malikale na Utalii na uchumi wa nchi kwa ujumla.  Nachukua fursa hii kutaja baadhi yao kama ifuatavyo:  Serikali za Canada, China, Falme za Kiarabu, Korea  Kusini, Marekani, Morocco, Namibia, Norway, Ubelgiji,  Ufaransa, Ufini, Ujerumani, Uswisi na Jumuiya ya  Umoja wa Nchi za Ulaya. Mashirika na taasisi za  Kimataifa ni pamoja na: AfDB, AWF, AWHF, ENABEL,  FAO, FZS, GEF, GIZ, ICCROM, ICOM, ICOMOS, ILO,  IMF, ITC, IUCN, KfW, NORAD, PAMS Foundation,  Trade Aid, UNDP, UNESCO, UNWTO, USAID, WCS,  WHC, WTTC, World Bank, Wild Aid, WMF na WWF.  Wadau wa sekta ya utalii nchini: TCT, TATO, TAHOA,  TAOA, TAHA, HAT, TAWTO, TWEA na wadau wote  wanaoshiriki kikamilifu katika shughuli za uhifadhi wa  maliasili, malikale na uendelezaji utalii. Aidha,  ninapenda kuwashukuru wananchi wote walioshiriki  kikamilifu katika shughuli za uhifadhi wa maliasili,  malikale na uendelezaji utalii. Nitumie fursa hii  kuwaomba wadau wote kuendelea kutoa ushirikiano     kwa Wizara ili iweze kutekeleza majukumu yake  kikamilifu.  MAOMBI YA FEDHA KWA MWAKA  /2024  Mheshimiwa Spika, ninaomba Bunge lako  Tukufu liidhinishe jumla ya Shilingi  ,668,208,000 kwa matumizi ya Fungu 69 -  Wizara ya Maliasili na Utalii kwa mwaka wa fedha  /2024. Kati ya fedha hizo, Shilingi  ,501,449,000 ni kwa ajili ya matumizi ya  kawaida na Shilingi 168,166,759,000 ni za miradi  ya maendeleo.  Mheshimiwa Spika, fedha za matumizi ya  kawaida zinajumuisha Shilingi 184,288,496,000 za  mishahara na Shilingi 302,212,953,000 za  matumizi mengineyo. Fedha za miradi ya maendeleo  zinajumuisha Shilingi 109,879,593,000 fedha za  ndani na Shilingi 58,287,166,000 fedha za nje.    HITIMISHO  Mheshimiwa Spika, napenda kuhitimisha kwa  kuendelea kuwaomba Watanzania wote kushiriki katika  uhifadhi na uendelezaji wa utalii na ninatoa shukrani  zangu za dhati kwako wewe na Waheshimiwa  Wabunge wote kwa kunisikiliza. Hotuba hii inapatikana  pia katika tovuti ya Wizara ya Maliasili na Utalii:  https://www.maliasili.go.tz  Mheshimiwa Spika, naomba kutoa hoja.    ORODHA YA MAJEDWALI    Jedwali Na. 1: Maduhuli ya Wizara kwa mwaka 2021/2022 na Makadirio na Makusanyo kwa Mwaka wa  Fedha 2023/2024      Na. Taasisi  Makusanyo kwa Mwaka 2021/2022 na Makadirio na Makusanyo kwa  Mwaka 2022/2023 (hadi Aprili, 2023) Makadirio kwa  Makusanyo kwa mwaka 2023/2024  mwaka 2021/2022  Makadirio kwa  mwaka 2022/2023  Makusanyo hadi  Aprili, 2023 %               A: Maduhuli yaliyokusanywa kupitia Mfumo wa MNRT Portal  Wizara 22,657,242,000 9,507,353,003 7,783,502,923.93 81.87 11,000,000,000  Taasisi 181,051,444,225 184,397,895,325 122,854,973,803.08 66.62 189,363,068,234  Mifuko 7,622,061,000 7,586,918,000 0 0.00 0  JUMLA 211,330,747,225 201,492,166,328 130,638,476,727.01 64.84 200,363,068,234  B: Maduhuli yaliyokusanywa kupitia Mifumo ya TEHAMA ya Wizara kwenda TRA  TANAPA 253,704,221,522 257,524,745,788 290,887,834,760.17 112.9    ,115,231,823  NCAA 162,663,179,000 148,000,000,000 147,309,280,884 99.53 155,400,000,000  TAWA 61,647,180,000 63,839,672,808 47,504,406,125.31 74.41 78,390,387,647.92  Jumla 478,014,580,522 469,364,418,596 485,701,521,769.48 103.48 572,905,619,470.92  JUMLA KUU 689,345,327,747 670,856,584,924 616,339,998,496.49 91.87 773,268,687,704.92    Jedwali Na. 2: Idadi ya Watalii Waliotembelea Hifadhi za Taifa na Mapato kuanzia Mwaka 2018/2019 hadi 2022/2023  Na. Mwaka Watalii Mapato   Nje Ndani Jumla  /2019 743,248 494,254 1,237,502 282,426,174,846  /2020 658,250 394,693 1,052,943 252,194,833,476  /2021 153,389 358,500 511,889 56,979,796,789  /2022 412,480 594,029 1,006,509 174,715,158,494  /2023* 704,296 734,103 1,438,399 291,107,634,419  Jumla 2,645,329 2,541,494 5,186,823 1,057,423,598,024  * Hadi Aprili, 2023  Jedwali Na. 3: Idadi ya Watalii Waliotembelea Eneo la Hifadhi ya Ngorongoro na Mapato kuanzia mwaka 2018/2019 hadi  /2023  Na. Mwaka wa  Fedha Watalii wa Nje Watalii wa  Ndani Jumla ya Watalii Mapato  /2019 430,616 270,094 700,710 143,949,144,000  /2020 412,244 294,807 707,051 123,858,764,000  /2021 72,632 118,982 191,614 31,426,077,258  /2022 228,810 196,576 425,386 91,131,434,281  /2023* 381,109 231,246 612,355 141,605,264,336  Jumla 1,525,411 1,111,705 2,637,116 531,970,683,875  * Hadi Aprili, 2023    Jedwali Na. 4: Mwenendo wa Uwindaji wa Kitalii na Mapato Kuanzia mwaka 2018/2019 hadi 2022/2023  * Hadi Aprili, 2023  Jedwali Na. 5: Mwenendo wa Upandaji Miti katika Mashamba ya Miti Kuanzia Mwaka 2018/2019 hadi 2022/2023  Na. Jina la Shamba Ukubwa wa msitu     /    /    /    /    /  * Jumla  Buhigwe 1,383 206 143 130 126 57 662  Buhindi 21,880 846 357 495 504 258.6 2,461  Iyondo Mswima 2,935 120 200 175 101 102 698  Kawetire 5,182 145 47 62 78 70.58 403  Kiwira 2,820 162 99 87 136 182 666  Korogwe 10,276 215 129 108 0 51.7 504  Longuza 7,067 117 168 133 223 125.34 766  Makere Kusini 65,178 N/A N/A 173 334 611 1,118  Mbizi 23,824 322 311 209 123 130 1,095  Meru 8,195 553 357 180 258 370 1,718  Morogoro 12,950 161 283 263 220 185 1,112  Mpepo 20,905 500 500 500 0 470 1,970  Mtibwa 16,109 306 125 97 166.5 151.75 846  Na. Mwaka Idadi ya Watalii Mapato Wawindaji Watazamaji   Jumla  /2019 444 360 804 25,771,163,424  /2020 484 483 967 22,384,414,381  /2021 355 255 610 24,945,979,320  /2022 531 313 844 49,535,183,266  /2023* 661 373 1,034 47,504,406,125.31  Jumla 2,475 1,784 4,259 170,141,146,516.31    Na. Jina la Shamba Ukubwa wa msitu     /    /    /    /    /  * Jumla  North Kilimanjaro 8,069 190 249 155 201 249.5 1,045  North Ruvu 1,926 110 100 170 42 142 564  Rondo 31,930 209 126 154 207 201 897  Rubare 2,979 438 309 N/A 36 22 805  Rubya 6,374 304 234 72 76 113 799  Sao Hill 135,903 2,525 2,616 2,793 2,761 3355 14,050  Shume 4,863 120 144 174 161 255 854  Silayo 69,756 523 888 825 1200 1101 4,537  Ukaguru 3,127 434 303 230 210 56 1,233  West Kilimanjaro 7,632 256 239 160 144 393.9 1,193  Wino 39,400 453 420 428 509 440.5 2,251  Jumla Kuu 510,663 9,215 8,347 7,773 7,817 9,094 42,247  * Hadi Aprili, 2023  Jedwali Na. 6: Mauzo ya Asali na Nta Nje ya Nchi kuanzia Mwaka 2018/2019 hadi mwaka 2022/2023  Asali Nta  Na Mwaka Tani Thamani Tani Thamani  /2019 608 4,860,834,400 179 1,437,865,600  /2020 2,032 13,413,721,200 251 3,865,400,000  /2021 1,988 19,878,220,000 393 6,489,999,500  /2022 1,562.93 15,629,295,500 747.56 14,951,148,000  /2023* 1,140.91 13,690,920,000 421.202 6,318,030,000  Jumla 7,331.84 67,472,991,100 1,991.76 33,062,443,100  * Hadi Aprili, 2023    Jedwali Na. 7: Mwenendo wa Biashara ya Utalii Nchini kuanzia Mwaka 2018 hadi 2022  Mwaka 2018 2019 2020 2021 2022  Idadi ya watalii wa kimataifa 1,505,702 1,527,230 620,867 922,692 1,454,920  Watalii wa Hotelini 1,404,672 1,353,279 563,779 848,936 1,365,861  Mapato (US $ million) 2,595.59 2,604.46 714.5 1,310.34 2,527.77  Wastani wa siku za Mtalii kukaa nchini 10 13 10 10 9  Wastani wa  matumizi ya fedha  kwa mtalii kwa siku  (US $)  Package Tour 331 379 312 364 377  Non-Package Tour 135 216 115 141 166  Jedwali Na. 8: Idadi ya Wanafunzi Waliodahiliwa katika Vyuo vya Wizara kuanzia Mwaka 2018/2019 hadi 2022/2023  Chuo    Mwaka  Wanyamapori Utalii Misitu na Nyuki  CAWM- Jumla  Mweka  PWTI -  Pasiansi  Likuyu  Seka -  maganga  NCT -Utalii FITI -Moshi BTI -Tabora FTI -Olmotonyi  /2019 600 441 140 556 180 266 803 2,986  /2020 846 300 298 550 250 400 825 3,469  /2021 929 343 162 1,087 224 408 867 4,020  /2022 834 410 204 1,082 286 378 892 4,086  /2023* 854 418 333 1045 310 394 869 4,223  Jumla Kuu 4,063 1,912 1,137 4,320 1250 1,846 4,256 18,784  * Hadi Aprili, 2023    Jedwali Na. 9: Idadi ya Wageni Waliotembelea Vituo vya Mambo ya Kale na Mapato kuanzia Mwaka  /2019 hadi 2022/2023  Kituo 2018/2019 2019/2020 2020/2021 2021/2022 2022/2023*  Wageni Mapato Wageni Mapato Wageni Mapato Wageni Mapato Wageni Mapato  Magofu ya  Kaole  ,724 42,525,000 34,226 70,863,000 21,259 39,857,800 36,951 20,249,000 27,703 63,519,862  Zama za  Mawe Isimila  ,634 11,469,000 2,392 10,214,000 6,823 14,866,924.5 10,485 25,192,935 5,904 22,489,954  Mji Mkongwe,  Bagamoyo  ,302 32,845,200 18,392 50,793,624 9,573 21,162,000 22,788 11,779,730 13,136 45,382,627  Makumbusho  Ya Mkwawa -  Kalenga  ,408 4,601,000 1,655 3,267,300 3,672 5,966,730 6,004 8,977,935.00 3,922 7,200,000  Magofu ya  Kilwa Kisiwani  na Songo  Mnara  ,990 18,738,000 3,740 40,538,000 4,040 27,563,500 5,993 34,911,550 4,613 48,796,802  Kimondo cha  Mbozi  ,604 6,596,000 2,705 5,061,440 3,726 11,252,480 2,143 5,654,360 3,523 7,784,480  Mapango ya  Amboni  ,086 21,271,000 8,308 17,789,240 8,434 18,692,280 14,042 30,373,200 10,476 24,992,400  Magofu ya  Tongoni  ,098,000 345 984,000 192 373,000 174 239,000 327 1,019,500  Dkt.  Livingstone  Ujiji, Kigoma  ,742 8,547,180 3,198 7,786,000 3,027 6,876,475 32,486 66,815,780.00 3,191 11,681,790  Tembe la  Kwihara  ,000 506 919,000 392 338,000 419 708,000 888 1,077,000  Michoro ya  Miambani  Kondoa, Kolo  ,959 16,662,000 2,765 17,543,000 2,316 9,407,000 5,990 10,495,162 3,474 25,015,000    Kituo 2018/2019 2019/2020 2020/2021 2021/2022 2022/2023*  Wageni Mapato Wageni Mapato Wageni Mapato Wageni Mapato Wageni Mapato  Makumbusho  ya Caravan  Serai,  Bagamoyo  ,283 9,374,000 3,028 6,250,880 2,190 3,478,000 5,186 9,347,000 22,055 61,250,744  Nyumba  Kumbukizi ya  Mwl. Nyerere  – Magomeni  ,000 0** 0** 181 283,000 1,226 2,160,580 376 1,141,000  Jumla 64,804 64,870,180 81,260 51,272,120 65,825 160,117,189.5 143,838 226,453,652 99,588 321,351,159  * Hadi Aprili, 2023  **Kituo kilifungwa kwa ajili ya ukarabati mkubwa  Jedwali Na. 10: Idadi ya Wageni Waliotembelea Makumbusho ya Taifa na Mapato Kuanzia Mwaka 2020/2021 hadi 2022/2023  /2021 2021/2022 2022/2023*  Kituo Wageni  Mapato  Wageni  Mapato  Wageni  Nje Ndani Jumla Nje Ndani Jumla Nje Ndani Jumla Mapato  Nyumba ya  Utamaduni 4,011 17,588 21,599 151,187,860 4,610 48,341 52,951 227,482,587 6,670 32,873 39,543 307,116,551  Kijiji cha  Makumbusho 497 234,345 234,842 125,218,267 1,381 681,069 682,450 183,595,633 2,888 836,744 839,632 177,727,300  Azimio la  Arusha 52 2,395 2,447 8,702,950 135 5,988 6,123 19,509,700 101 2,340 2,441 11,352,200  Vita vya  MajiMaji 21 10,083 10,104 7,363,800 22 2,690 2,712 50,182,700 59 3,305 3,364 20,061,157  Mwl.  Nyerere, 15 6,285 6,300 13,633,000 27 6,077 6,104 33,960,000 43 6,690 6,733 35,532,800    Butiama  Makumbusho  ya Elimu  Viumbe  ,768 8,147 32,137,350 909 5,648 6,557 23,551,700 2,081 7,055 9,136 61,396,190  Dkt. Rashid  M. Kawawa 0 0 0 0 9 545 554 1,519,000 9 790 799 2,049,400  Mji Mkonge,  Mikindani 0 0 0 0 4 1,309 1,313 1,692,500.00 4 1,931 1,935 3,023,000  JUMLA 4,975 278,464 283,439 338,243,227 7,097 751,667 758,764 541,493,820 11,855 891,728 903,583 618,258,598  * Hadi Aprili, 2023  Jedwali Na. 11: Muhtasari wa Bajeti ya Miradi ya Maendeleo ya Wizara kwa Mwaka wa Fedha 2023/2024  Na. Na.  ya  Mradi  Jina la Mradi Fedha zinazoombwa kwa mwaka 2023/2024 (Sh.)  Fedha za Ndani Fedha za Nje Jumla Mhisani                 Fedha na Uhasibu  Mradi wa Maboresho ya Usimamizi  wa Fedha za Umma (PFMRP -  Phase vi)  ,750,000 145,750,000 Finland  Jumla Ndogo 145,750,000 145,750,000  Sera na Mipango  Mradi wa Kuboresha Usimamizi  wa Maliasili na Kukuza Utalii  Kanda ya Kusini (Resilient Natural  Resources Management for  Tourism and Growth Project -  ,000,000 41,736,804,496 41,877,638,496 WB /  GoT    Na. Na.  ya  Mradi  Jina la Mradi Fedha zinazoombwa kwa mwaka 2023/2024 (Sh.)  Fedha za Ndani Fedha za Nje Jumla Mhisani                 REGROW)  Jumla Ndogo 141,000,000 41,736,804,496 41,877,638,496  Wanyamapori  Kujenga Uwezo wa Maeneo ya  Hifadhi, Mapori ya Akiba na Kikosi  Dhidi Ujangili  ,000,000 0 188,000,000 GoT  Kuzuia na Kupambana na Ujangili  na Biashara Haramu ya Nyara  ,916,531,100 2,916,531,100 UNDP  Jumla Ndogo 188,000,000 2,916,531,100 3,104,531,100  Misitu na Nyuki3001  Panda Miti Kibiashara 0 3,360,500,000 3,360,500,000 Finland  Kujenga Uwezo wa Taasisi na  Mafunzo ya Misitu na Ufugaji  Nyuki  ,000,000 0 141,000,000 GoT  Kuongeza Thamani kwa Mazao ya  Misitu    ,899,920,000 3,899,920,000 Finland  Kuwezesha Mnyororo wa Thamani  wa Mazao ya Nyuki    ,948,860,404 2,948,860,404 EU  Mradi wa Usimamizi wa Mifumo ya  Chakula, Matumizi Bora ya Ardhi  na Urejeshaji wa Uoto wa Asili  Tanzania (Food Systems, Land  Use and Restoration in Tanzania’s  Landscapes –FOLUR)  ,278,800,000.00  ,278,800,000.00  WWF  Jumla Ndogo 141,000,000 13,488,080,404 13,629,080,404    Na. Na.  ya  Mradi  Jina la Mradi Fedha zinazoombwa kwa mwaka 2023/2024 (Sh.)  Fedha za Ndani Fedha za Nje Jumla Mhisani                 Utalii  Uendelezaji wa Utalii wa Mikutano  na Matukio    ,000,000 0 658,000,000 GoT  Jumla Ndogo 658,000,000 0 658,000,000  Taasisi za Wizara  Miradi ya TANAPA 60,646,469,000 0 60,646,469,000 GoT  Miradi ya NCAA 29,340,231,000 0 29,340,231,000 GoT  Miradi ya TAWA 15,944,893,000 0 15,944,893,000 GoT  NCT 2,820,000,000 0 2,820,000,000 GoT  Jumla Ndogo 108,751,593,000 0 108,751,593,000  JUMLA KUU 109,879,593,000 58,287,166,000 168,166,759,000    Jedwali Na. 12: Muhtasari wa Bajeti ya Wizara kwa Mwaka 2023/2024  Na. Bajeti Kiasi    I  Matumizi ya Kawaida  Mishahara 184,288,496,000  Matumizi Mengineyo 302,212,953,000  Jumla Ndogo I 486,501,449,000  II  Miradi ya Maendeleo  Fedha za Ndani 109,879,593,000  Fedha za Nje 58,287,166,000  Jumla Ndogo II 168,166,759,000  JUMLA FUNGU 69 (I +II) 654,668,208,000  Jedwali Na. 13: NAMBA ZA SIMU ZA WAKUU WA KANDA CHINI YA TAASISI  ZA WIZARA  A. TANAPA  JINA WADHIFA KANDA SIMU  DCC. Asteria Raphael  Ndaga  Kamanda wa Kanda Kusini 0753 618 789  SACC. Betrita James  Lyimo  Kamanda wa Kanda Kaskazini 0764 400 222  SACC. Massana Gibril  Mwishawa  Kamanda wa Kanda Mashariki 0754 320 644  865  SACC. Izumbe Mgana  Msindai  Kamanda wa Kanda Magharibi 0784 406 460  460  B. TAWA  SACC. Sylvester Mushi Kamanda wa Kanda Dar es Salaam  (Kanda Maalum)  515  SACC. Herman Nyanda Kamanda wa Kanda Kanda ya Kati 0678 855 883  SACC. Peter Mbanjoko Kamanda wa Kanda Kaskazini 0743 098 646  SACC. Gisela Laurence Kamanda wa Kanda Kanda ya Ziwa 0788 520 539    ACC. Wilbright Munuo Kamanda wa Kanda Magharibi 0628 982 755  265  SACC. Joas Makwati Kamanda wa Kanda Nyanda za Juu  Kusini  438  SACC. Abraham Julu Kamanda wa Kanda Kusini Mashariki 0786 977 615  920  C. TFS  SACC. Edward Shilogile Kamanda wa Kanda Kaskazini 0620 780 363  SACC. Manyisye  Mpokigwa  Kamanda wa Kanda Kusini 0756 406 837  SACC. Mathew Kiondo Kamanda wa Kanda Kati 0756 557 465  SACC. Ebrantino Mgiye Kamanda wa Kanda Magharibi 0754 817 482  SACC. Cosmas  Ndakidemi  Kamanda wa Kanda Nyanda za Juu  Kusini  805  PCO Bakari Mohamed Kamanda wa Kanda Ziwa 0787 720 566  PCO Mathew Ntilicha Kamanda wa Kanda Mashariki 0713 870 337    Ujenzi wa Jengo la Ofisi ya Wizara ya Maliasili na Utalii ukiendelea katika Mji wa Serikali –  Mtumba, Dodoma.    Utalii wa faru katika Bonde la Kreta ya Ngorongoro.    Mti wa Uhai uliopo Kituo cha Magofu ya Kale Kaole katika Mji wa Kihistoria Bagamoyo ambao  inasemekana binadamu akiuzunguka mara 30 huongeza umri wa kuishi.    Nyuki ni muhimu katika kuongeza mazao ya chakula na lishe, hivyo tuwalinde.    Utunzaji wa miche ya miti katika Shamba la Miti Sao Hill mkoani Iringa    Mapokezi ya Wakala wa Utalii na Waandishi wa Habari wapatao 40 kutoka nchini China.    Kituo cha Maelezo ya Uhifadhi na Utalii cha Serengeti (Serengeti Media Centre) kinachotoa taarifa  kwa njia ya kielektroniki na kuvitangaza vivutio vya Hifadhi ya Taifa Serengeti.  