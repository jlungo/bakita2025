  JAMHURI YA MUUNGANO WA TANZANIA  WIZARA YA AFYA, MAENDELEO YA JAMII, JINSIA,  WAZEE NA WATOTO  MUHTASARI WA HOTUBA YA WAZIRI WA AFYA,  MAENDELEO YA JAMII, JINSIA, WAZEE NA WATOTO,  MHE. UMMY A. MWALIMU (MB) KUHUSU MAKADIRIO YA  MAPATO NA MATUMIZI YA FEDHA KWA MWAKA 2020/21  APRILI, 2020    MUHTASARI WA HOTUBA YA WAZIRI WA AFYA,  MAENDELEO YA JAMII, JINSIA, WAZEE NA WATOTO,  MHE. UMMY A. MWALIMU (MB) KUHUSU MAKADIRIO YA  MAPATO NA MATUMIZI YA FEDHA KWA MWAKA 2020/21  A. UTANGULIZI     Mheshimiwa Spika, kufuatia taarifa iliyowasilishwa na  Mwenyekiti wa Kamati ya Kudumu ya Bunge ya Huduma na  Maendeleo ya Jamii ndani ya Bunge lako Tukufu, ambayo  imechambua Bajeti ya Wizara ya Afya, Maendeleo ya Jamii,  Jinsia, Wazee na Watoto, ninaomba kutoa hoja kwamba sasa  Bunge lako likubali kupokea na kujadili Taarifa ya Utekelezaji wa  Kazi za Wizara ya Afya, Maendeleo ya Jamii, Jinsia, Wazee na  Watoto kwa mwaka 2019/20 na Vipaumbele vya Wizara kwa  mwaka 2020/21. Aidha, ninaliomba Bunge lako Tukufu likubali  kupitisha Makadirio ya Mapato na Matumizi ya Kawaida pamoja  na Miradi ya Maendeleo ya Wizara kwa mwaka 2020/21. Vilevile,  Hotuba hii imeainisha mafanikio yaliyopatikana katika kipindi cha  miaka mitano (5) ya Serikali ya Awamu ya Tano inayoongozwa na  Mheshimiwa Dkt. John Joseph Pombe Magufuli, Rais wa  Jamhuri ya Muungano wa Tanzania.     Mheshimiwa Spika, awali ya yote napenda kumshukuru  Mwenyezi Mungu kwa kuniwezesha kusimama mbele ya Bunge  lako Tukufu na kuwasilisha hotuba yangu siku ya leo. Aidha,  ninapenda kutumia fursa hii kwa heshima na unyenyekevu  mkubwa kumshukuru kwa dhati Mheshimiwa Dkt. John  Pombe Joseph Magufuli, Rais wa Jamhuri ya Muungano wa  Tanzania kwa uongozi wake imara na pia kwa dhamira yake,  maono yake na uthubutu wake ambao umekuwa dira sahihi  katika utendaji wangu na katika kuimarisha utoaji wa huduma  bora za Afya, Ustawi na Maendeleo ya Jamii nchini. Ni dhahiri  kuwa katika kipindi cha uongozi wake Watanzania wameshuhudia  mageuzi makubwa katika utoaji wa huduma za afya nchini  ikiwemo ujenzi na uboreshaji wa miundombinu ya afya katika  halmashauri na mikoa yote nchini, kuimarisha upatikanaji wa  dawa, vifaa, vifaa tiba na huduma za matibabu ya kibingwa na  ubingwa bobezi katika hospitali za rufaa za mikoa, kanda na za  ngazi ya Taifa.          Mheshimiwa Spika, ninapenda kutoa shukrani za dhati kwa  Mheshimiwa Samia Suluhu Hassan, Makamu wa Rais wa Jamhuri  ya Muungano wa Tanzania kwa kuwa mstari wa mbele katika jitihada  za kuboresha huduma za afya hususan zinazohusu Afya ya Uzazi,  Mama na Mtoto, Lishe, mapambano dhidi ya Kifua Kikuu sambamba  na kuhimiza usawa wa jinsia na uwezeshaji wa wanawake na  kuzingatia haki za mtoto katika jamii yetu.     Mheshimiwa Spika, nitumie fursa hii pia kumshukuru  Mheshimiwa Kassim Majaliwa Majaliwa (Mb), Waziri Mkuu  wa Jamhuri ya Muungano wa Tanzania kwa uongozi wake mahiri  uliowezesha kuleta tija na ufanisi katika utendaji na kuimarisha  huduma zinazotolewa katika Sekta ya Afya, Ustawi na Maendeleo  ya Jamii. Aidha, ninampongeza kwa hotuba yake aliyoiwasilisha  kwenye Bunge lako Tukufu tarehe 1 Aprili 2020 ambayo imetoa  mwelekeo wa majukumu yatakayotekelezwa na Serikali katika  mwaka 2020/21.     Mheshimiwa Spika, ninapenda kukupongeza wewe binafsi kwa  kuendelea kutekeleza majukumu yako kwa ufanisi mkubwa katika  kuliongoza Bunge la Jamhuri ya Muungano wa Tanzania. Aidha,  ninampongeza Naibu Spika Mheshimiwa Dkt. Tulia Ackson  (Mb) katika utekelezaji wa majukumu yake. Vilevile, nitumie  fursa hii kuwapongeza Wenyeviti wa Bunge kwa kusimamia  vyema mijadala ndani ya Bunge.     Mheshimiwa Spika, kipekee ninapenda kuishukuru Kamati ya  Kudumu ya Bunge ya Huduma na Maendeleo ya Jamii, chini ya  Mwenyekiti wake Mheshimiwa Peter Serukamba (Mb), na  Makamu wake, Mheshimiwa Juma Nkamia (Mb) kwa ushauri  na maelekezo waliyoyatoa wakati wa maandalizi ya Bajeti hii.  Aidha, napenda kutoa pongezi kwa Mheshimiwa Innocent  Lugha Bashungwa (Mb), Mheshimiwa George Boniface  Simbachawene (Mb), na Mheshimiwa Mussa Azzan Zungu  (Mb) kwa kuteuliwa kuwa Mawaziri. Vilevile, nampongeza  Mheshimiwa Hussein Mohammed Bashe (Mb) kwa  kuteuliwa kuwa Naibu Waziri. Ninawaahidi kuwapa ushirikiano ili  tuendelee kuwatumikia wananchi kwa pamoja. Pia, nitumie fursa  hii kuwakaribisha na kuwapongeza Prof. Mabula Daudi  Mchembe kwa kuteuliwa kuwa Katibu Mkuu wa Idara Kuu ya  Afya na Prof. Abel Makubi kwa kuteuliwa kuwa Mganga Mkuu       wa Serikali. Pamoja na pongezi hizo, napenda kuwahikikishia  kuwa mimi pamoja na watumishi wote wa Wizara tunaahidi  kuwapatia ushirikiano katika kutekeleza majukumu yao ili kwa  pamoja tushiriki katika kuboresha upatikanaji wa huduma za afya  nchini.     Mheshimiwa Spika, naomba kutoa pole kwako, Bunge lako  Tukufu, kwa familia na wananchi wa jimbo la Newala Vijijini kwa  kifo cha Mheshimiwa Rashid Ajali Akbar aliyefariki Januari  2020. Aidha, natoa pole kwako, familia na waumini wa Kanisa la  Mlima wa Moto kwa kifo cha Mheshimiwa Mchungaji Dkt.  Getrude Pangalile Rwakatare aliyefariki tarehe 20 Aprili,  2020. Vilevile, natoa pole kwa watanzania wote, waliopoteza  ndugu, jamaa na marafiki zao kutokana na sababu mbalimbali  ikiwa ni pamoja na magonjwa, ajali, majanga pamoja na  wahanga wa vitendo vya ukatili na unyanyasaji wa kijinsia  hususan watoto na maeneo mengine. Napenda kutumia fursa hii  kutoa pole kwa wagonjwa na majeruhi wa ajali waliopo  hospitalini na majumbani. Namuomba Mwenyezi Mungu  awaponye haraka ili waweze kuendelea na ujenzi wa Taifa.     Mheshimiwa Spika, baada ya kutoa maelezo ya awali,  ninapenda sasa kutoa maelezo kuhusu utekelezaji wa majukumu  ya Wizara kwa mwaka 2019/20, Mpango na makadirio ya mapato  na matumizi pamoja na maombi ya fedha ya kutekeleza  vipaumbele vya Wizara kwa mwaka 2020/21.  B. MAPITIO YA UTEKELEZAJI WA MPANGO NA BAJETI  KWA MWAKA 2019/20 FUNGU 52 NA FUNGU 53     Mheshimiwa Spika, katika kutekeleza majukumu yake, Wizara  imeendelea kuzingatia Sera, Mipango Mikakati pamoja na  makubaliano ya Kitaifa na Kimataifa yenye lengo la kuimarisha  utoaji wa huduma za afya nchini, maendeleo ya wanawake na  jinsia. Haki, ulinzi na ustawi wa watoto na wazee.     Mheshimiwa Spika, katika kutekeleza majukumu yake, Wizara  imeendelea kuzingatia Sera, Mipango Mikakati pamoja na  makubaliano ya Kitaifa na Kimataifa yenye lengo la kuimarisha  utoaji wa huduma za afya nchini, maendeleo ya wanawake na  jinsia. Haki, ulinzi na ustawi wa watoto na wazee          Mheshimiwa Spika, katika mwaka 2019/20, Wizara yangu  ilipanga kutekeleza afua mbalimbali zenye lengo la kuboresha  utoaji huduma za Afya, Ustawi na Maendeleo ya Jamii kama  nilivyoainisha katika ukurasa wa 7 hadi 10 wa Hotuba yangu.  Mapato na Matumizi ya Fedha Fungu 52 (Idara Kuu ya  Afya)     Mheshimiwa Spika, Wizara kupitia Fungu 52 (Afya) inalo  jukumu la kusimamia upatikanaji na utoaji wa huduma za Afya  nchini. Wizara hukusanya mapato kutokana na huduma za Tiba  zitolewazo na Hospitali zilizo chini yake, tozo za huduma katika  Taasisi mbalimbali, Ada za Vyuo na Uuzaji wa Zabuni.     Mheshimiwa Spika, katika mwaka 2019/20 Wizara na Taasisi  zilizo chini yake ilikadiria kukusanya kiasi cha shilingi  368,536,195,026 ambapo kati ya fedha hizo, shilingi  21,354,361,184 zilitarajiwa kukusanywa kutoka vyanzo vya  ndani katika Makao Makuu ya Wizara na shilingi  54,567,570,602 kutoka Hospitali za Rufaa za Mikoa. Aidha,  Mashirika yaliyo chini ya Wizara yalikadiriwa kukusanya shilingi  292,614,263,240. Hadi kufikia Februari 2020, jumla ya shilingi  262,476,691,602.13 zilikuwa zimekusanywa, sawa na asilimia    2 ya lengo kutoka vyanzo vya ndani, hospitali za Rufaa za  Mikoa na Taasisi zilizo chini ya Wizara.     Mheshimiwa Spika, katika mwaka 2019/20 Wizara kupitia  Fungu 52 iliandaa bajeti ya jumla ya shilingi 959,152,164,597  na kupitishiwa na Bunge la Jamhuri ya Muungano wa Tanzania.  Kati ya fedha hizo kiasi cha shilingi 415,014,262,000 ni kwa  ajili ya matumizi ya Kawaida ikijumuisha shilingi  93,927,890,000 kwa ajili ya matumizi mengineyo na shilingi  321,086,372,000 kwa ajili ya mishahara ya watumishi wa  Wizara na Taasisi zilizo chini yake. Fedha zilizopitishwa kwa ajili  ya utekelezaji wa Miradi ya Maendeleo ni shilingi  544,137,902,597. Kati ya fedha hizo shilingi  270,600,000,000 ni fedha za ndani na shilingi  273,537,902,597 ni fedha za nje kutoka kwa Wadau wa  Maendeleo.         Mheshimiwa Spika, hadi kufikia Machi 2020, Wizara ilipokea  jumla ya shilingi 391,732,923,520 ya bajeti iliyoidhinishwa ya  shilingi 959,152,164,597 kwa ajili ya utekelezaji wa  majukumu yake. Fedha zilizopokelewa kwa ajili ya matumizi ya  kawaida katika kipindi cha Julai 2019 hadi Machi 2020 ni  shilingi 302,946,918,091 sawa na asilimia 73 ya fedha zote  zilizotengwa kwa ajili ya matumizi ya kawaida kwa mwaka. Kati  ya fedha hizo shilingi 76,996,172,572 ni kwa ajili ya matumizi  mengineyo sawa na asilimia 82 ya bajeti iliyoidhinishwa kwa ajili  ya matumizi mengineyo na Mishahara (Fungu 52) ni shilingi  225,950,745,518 sawa na asilimia 70 ya bajeti ya mishahara  iliyoidhinishwa.     Mheshimiwa Spika, kwa upande wa miradi ya maendeleo kiasi  cha shilingi 88,786,005,429 kilipokelewa. Kati ya fedha hizo,  fedha za ndani zilikuwa shilingi 27,724,614,149 na fedha za  nje ni shilingi 61,061,391,280. Aidha, Wizara kupitia miradi  msonge ilipokea dawa na vifaa tiba vyenye thamani ya shilingi  216,000,000,000, pia Wizara kupitia Bohari ya Dawa (MSD)  ilinunua dawa zenye thamani ya shilingi bilioni 125.1. Aidha,  Wizara ilipokea kiasi cha shilingi bilioni 86.2 kutoka Mfuko  wa Afya wa Pamoja ambapo kiasi cha shilingi bilioni 68.3  kilipelekwa moja kwa moja OR – TAMISEMI kwa ajili ya  kuimarisha upatikanaji na utoaji wa huduma za afya katika ngazi  msingi.  Mapato na Matumizi ya Fedha – Fungu 53 (Idara Kuu ya  Maendeleo ya Jamii)     Mheshimiwa Spika, katika mwaka 2019/20, Wizara kupitia  Fungu 53, ilitarajia kukusanya kiasi cha shilingi 4,763,596,000  kutoka katika vyanzo mbalimbali vya mapato. Hadi kufikia Machi  2020, Wizara pamoja na Taasisi zake imefanikiwa kukusanya kiasi  cha shilingi 2,574,658,966.61 sawa na asilimia 54 ya makadirio  ya mapato.     Mheshimiwa Spika, katika mwaka 2019/20, Wizara (Fungu 53)  iliidhinishiwa na Bunge lako Tukufu matumizi ya shilingi  31,537,431,013. Kati ya fedha hizo, shilingi 28,777,370,000 ni  kwa ajili ya Matumizi ya Kawaida ambapo shilingi 15,825,478,000  ni fedha za Matumizi Mengineyo na shilingi 12,951,892,000 ni       kwa ajili ya Mishahara. Aidha, Wizara (Fungu 53) iliidhinishiwa  shilingi 2,760,061,013 kwa ajili ya Miradi ya Maendeleo.     Mheshimiwa Spika, hadi kufikia Machi 2020, Wizara imepokea  jumla ya shilingi 22,364,375,125 sawa na asilimia 71 ya bajeti  kwa ajili ya Matumizi ya Kawaida na Miradi ya Maendeleo. Kati ya  fedha zilizopokelewa, Matumizi ya Kawaida ni shilingi  20,720,199,454 sawa na asilimia 72 ambapo shilingi  11,950,678,000 ni Matumizi Mengineyo na shilingi 8,769,521,454  ni kwa ajili ya Mishahara na shilingi 1,644,175,671 kwa ajili ya  utekelezaji wa Miradi ya Maendeleo.    UTEKELEZAJI WA MAJUKUMU CHINI YA IDARA KUU YA  AFYA  HUDUMA ZA KINGA  Chanjo     Mheshimiwa Spika, hadi kufikia Machi 2020, Wizara kupitia  Mpango wa Taifa wa Chanjo iliweza kutoa huduma za chanjo kwa  kiwango cha asilimia 99 kwa watoto wenye umri wa chini ya  mwaka mmoja, ukilinganisha na asilimia 97 iliyofikiwa mwaka  2015/16 wakati Serikali ya Awamu ya Tano inaingia madarakani.  Vilevile, Wizara iliendesha kampeni ya kitaifa ya Chanjo  iliyofanyika mwezi Oktoba, 2019 ambapo, jumla ya watoto  8,082,861 walipata chanjo ili kuzuia ugonjwa wa surua na  rubella, sawa na asilimia 112 ya lengo la watoto 7,216,840 na  watoto 4,040,654 sawa na asilimia 114 ya lengo la watoto  3,544,433 walipata chanjo ya kuzuia ugonjwa wa kupooza kwa  nchi nzima. Kutokana na kuimarika kwa huduma za chanjo za  watoto nchini, kumechangia kupungua kwa vifo vya watoto wa  umri chini ya mwaka mmoja kutoka vifo 43 kati ya vizazi hai  1,000 mwaka 2015/16 hadi vifo 9 kwa kila vizazi hai 1,000  mwaka 2019/20 na vifo vya watoto wa umri wa chini ya miaka  mitano kutoka vifo 67 kati ya Vizazi hai 1,000 mwaka 2015/16  hadi vifo 11 kati ya vizazi hai 1,000 mwaka 2019/20. Hii ni  kulingana na takwimu za Wizara. Hii ni kulingana na takwimu  zinazokusanywa na Wizara kutoka katika vituo vya kutolea  huduma za afya.      Afya na Usafi wa Mazingira     Mheshimiwa Spika, katika kipindi cha Julai 2019 hadi Machi  2020, Wizara iliendelea kutekeleza Kampeni ya Taifa ya Usafi wa  Mazingira yenye kaulimbiu isemayo USICHUKULIE POA  NYUMBA NI CHOO yenye lengo la kuhimiza ujenzi na  matumizi ya vyoo bora ambapo mikutano ya uhamasishaji  jamii imefanyika katika Mikoa ya Kagera, Geita, Mwanza, Mara,  Simiyu na Shinyanga. Kwa ujumla uhamasishaji huu mpaka sasa  umefanyika katika mikoa 16 kati ya 26 iliyopo. Lengo ni  kuhakikisha mikoa yote 26 inafikiwa ifikapo Juni, 2021. Pia katika  kipindi hiki matangazo 6,982 ya Redio na Televisheni yalirushwa.     Mheshimiwa Spika, kupitia Kampeni hii, idadi ya kaya  zilizojenga au kuboresha vyoo ilikuwa 632,854 kati ya lengo la  kaya 850,000 kwa mwaka 2019/20 sawa na asilimia 74. Hili ni  ongezeko la vyoo bora 2,905,493 ukilinganisha na vyoo bora  1,662,550 vilivyokuwepo mwaka 2015/16 wakati serikali ya  awamu ya tano inaingia madarakani.     Mheshimiwa Spika, hali ya usafi wa mazingira kwa ujumla  inaonesha kwamba; kaya zenye vyoo bora nchini hadi kufikia  Machi 2020 ni asilimia 62.8 kutoka asilimia 39.4 mwaka 2015/16,  kaya zenye sehemu maalum ya kunawa mikono (maji na sabuni)  ni asilimia 22.7 ikilinganishwa na asilimia 14.4 mwaka 2015/16 na  kaya ambazo hazina vyoo kabisa zimepungua kutoka asilimia 6.1  mwaka 2015/16 hadi kufikia asilimia 1.8 Machi 2020, na juhudi  zinaendelea kuhakikisha kila kaya inakuwa na choo bora na  kinatumika.  Huduma ya Lishe Nchini     Mheshimiwa Spika, Lishe bora ni muhimu kwa uhai, ukuaji na  maendeleo ya binadamu kiakili na kimwili na hivyo kuchangia  katika kuongeza tija katika uzalishaji mali kwa kaya na kuimarisha  uchumi wa Taifa kwa ujumla. Katika kipindi cha Julai 2019 hadi  Machi 2020, Serikali katika kuimarisha afya na lishe ya watoto  wadogo imefanikisha zoezi la Kitaifa la utoaji wa matone ya  Vitamini A na dawa za kutibu maambukizi ya minyoo kwa watoto       walio chini ya miaka mitano; malengo ya zoezi hili yalikuwa ni  utoaji wa matone ya Vitamin A kwa watoto milioni 8.5 na dawa  za minyoo kwa watoto milioni 7.5. Zoezi hili lilikamilika kwa  kuweza kuwafikia walengwa kwa zaidi ya asilimia 95. Afua za  Lishe zilizotekelezwa katika kipindi cha Julai 2019 hadi Machi  2020 zimeainishwa katika ukurasa wa 20 hadi 26 wa hotuba  yangu. Kutokana na juhudi na mikakati mbalimbali iliyotekelezwa,  hali ya lishe nchini imeendelea kuboreshwa ambapo kwa mujibu  wa Utafiti wa Lishe uliofanyika mwaka 2018, hali ya udumavu  kwa watoto chini ya miaka mitano imepungua kutoka asilimia    4 mwaka 2015/16 hadi kufikia asilimia 31.8 mwaka 2018.  Afya ya Uzazi, Mama na Mtoto     Mheshimiwa Spika, kwa upande wa huduma kabla ya  Ujauzito, Wizara ilinunua na kusambaza dawa za uzazi wa  mpango za kukidhi wastani wa asilimia 90 ya mahitaji halisi.  Dawa hizo ni pamoja na sindano ya Depo-provera dozi  1,483,828, dawa ya vidonge yenye vichocheo viwili vya homoni  Combined oral contraceptives dozi 2,556,283. Aidha, Vitanzi  251,248, Vipandikizi 229,713, Kondomu za kiume pakiti  58,582,988 Kondomu za kike pakiti 292,884 na dawa za dharura  za uzazi wa mpango dozi 53,476, zilinunuliwa na kusambazwa  katika vituo mbalimbali nchini. Kwa mujibu wa takwimu  zinazokusanywa kutoka katika vituo vya kutolea huduma za afya  kupitia mfumo wa DHIS2 zimeonesha kuwepo kwa ongezeko la  akina mama wanaotumia njia ya uzazi wa mpango za kisasa  kutoka asilimia 39 mwaka 2015/16 hadi kufikia asilimia 44 Machi  2020.     Mheshimiwa Spika, kwa upande wa huduma wakati wa  ujauzito (Antenatal Care) kwa kipindi cha Julai 2019 hadi  Machi 2020, jumla ya wajawazito 1,744,668 walihudhuria kliniki  wakati wa ujauzito, kati ya wajawazito 1,822,500  waliotegemewa, ambapo wajawazito 1,343,228 walitimiza  mahudhurio manne au zaidi (ANC4+) sawa na asilimia 77       ikilinganishwa na asilimia 41 kwa kipindi kama hicho mwaka  2015/2016 wakati serikali ya awamu ya tano ikiingia madarakani.  Aidha, jumla ya wajawazito 1,512,764 walipatiwa dawa za  kukinga Malaria (IPT2+), wajawazito 1,644,834 walipatiwa dawa  ya kuzuia upungufu wa damu (FEFOL) na wajawazito 1,452,345  walikunywa dawa za kutibu minyoo ya tumbo  (Mebendazole/Albendazole). Jumla ya wajawazito 1,682,646  walipimwa kipimo cha Malaria na kati yao 105,546 sawa na  asilimia 6.3 walikutwa na maambukizi ya Malaria na kuanzishiwa  dawa. Nitumie fursa hii kuwahimiza wanawake wajawazito wote  kuhudhuria kliniki kama inavyoshauriwa na wataalam wa afya  kwa ajili ya uzazi salama.     Mheshimiwa Spika, kwa upande wa huduma wakati wa  kujifungua, Wizara ilinunua dawa za uzazi salama na  kuzisambaza kupitia Bohari ya Dawa (MSD). Dawa hizo ni pamoja  na sindano ya Magnesium Sulphate dozi 104,428 kwa ajili ya  matibabu ya kifafa cha mimba, dawa ya vidonge ya Fefol kwa ajili  ya matibabu ya upungufu wa damu dozi 90,686,287, dawa ya  sindano ya Oxytocin dozi 1,126,970 ambayo ni sawa na asilimia  91 ya mahitaji halisi. Dawa hizi hutibu tatizo la kutokwa damu  kwa wingi bila kukoma kwa kina mama wakati au baada ya  kujifungua. Lengo kuu la dawa hizi ni kupunguza vifo vya  akinamama vitokanavyo na uzazi pingamizi. Aidha, dawa za  watoto chini ya miaka mitano zilizonunuliwa na kusambazwa ni  Zinki na ORS zilizofungashwa kwa pamoja dozi 1,331,316 kwa  ajili ya matibabu ya kuharisha pamoja na dawa ya kidonge  myeyuko ya Amoxicillin dozi 27,272,973 kwa ajili ya matibabu ya  nimonia. Takwimu zinaonesha kuwa idadi ya akinamama  wanaojifungulia katika vituo vya kutolea huduma imeendelea  kuongezeka hadi kufikia asilimia 83 mwezi Machi 2020  ikilinganishwa na asilimia 64 kwa kipindi kama hicho mwaka  2015/16. Napenda kutoa wito kwa wanawake wajawazito wote  nchini, wajifungulie kwenye vituo vya kutolea huduma ya afya ili  kupunguza vifo na changamoto za uzazi kwa mama na mtoto.      Udhibiti wa UKIMWI     Mheshimiwa Spika, Huduma za Ushauri Nasaha na Upimaji  wa VVU zimeendelea kutolewa kwa wananchi wote bila malipo  mijini na vijijini. Idadi ya watu wanaopima afya zao ili kutambua  hali zao za maambukizi ya VVU imekuwa ikiongezeka kila mwaka  kutoka jumla ya watu 6,800,000 mwaka 2015 hadi kufikia  12,392,268 Desemba 2019, sawa na ongezeko la asilimia 82.2.  Aidha, vituo vya kutolea huduma za ushauri nasaha na upimaji  wa VVU vimeongezeka kutoka vituo 5,600 mwaka 2015 hadi  vituo 6,397 Desemba 2019. Vilevile, vituo vya kutolea huduma za  ushauri nasaha na upimaji wa VVU vimeongezeka kutoka vituo  5,600 mwaka 2015 hadi vituo 6,397 Desemba 2019. Ongezeko  hili limetokana na mikakati iliyowekwa na Wizara ya kuhakikisha  watu wengi zaidi hasa wanaume wanajitokeza kupima VVU,  kutambua hali zao na kupata huduma stahiki. Mikakati hiyo  inajumuisha pamoja na kuwashauri watu wazima  wanaogundulika na maambukizi mapya ya VVU, kuwaleta  wapenzi/wenzi, watoto wao na washirika wa dawa za kujidunga  ili nao wapatiwe huduma ya kupimwa VVU.  Udhibiti wa Kifua Kikuu na Ukoma     Mheshimiwa Spika, Wizara imefanikiwa kuongeza kasi ya  ugunduzi wa wagonjwa wa Kifua Kikuu na kufikia lengo kwa  asilimia 98.3 kwa kugundua wagonjwa 61,583 kwa kipindi cha  Julai 2019 hadi Machi 2020 ikilinganishwa na wagonjwa 50,130  waliogundulika katika kipindi kama hiki mwaka 2015/16. Aidha,  kiwango cha ugunduzi wa wagonjwa wa Kifua Kikuu kilipanda  hadi kufikia asilimia 53 Machi mwaka 2020 ikilinganishwa na  asilimia 40 mwaka 2016. Wagonjwa waliogundulika kuwa na  Kifua Kikuu wamepatiwa matibabu ambapo asilimia 91 ya  wagojwa waliopewa matibabu wamepona Kifua kikuu kabisa na  kuendelea na shughuli zao za ujenzi wa Taifa. Vifo vitokanavyo  na ugonjwa wa Kifua Kikuu vimepungua kutoka vifo 30,000  mwaka 2015/16 hadi kufikia 22,000 mwaka 2020.     Mheshimiwa Spika, katika kuendelea kuboresha huduma za  uchunguzi wa TB, Wizara imeongeza mashine za kisasa za  kupima TB (GeneXpert) kutoka mashine 65 mwaka 2015 hadi  239 Machi, 2020. Kati ya mashine hizi zinazotoa majibu ya TB  ndani ya masaa 2 kulinganisha na hadubini zinazotoa majibu  baada ya masaa 24, mashine 55 zina uwezo wa kupima wingi wa       VVU na hali ya maambukizi kwa watoto wachanga. Hadi sasa,  jumla ya Halmashauri 113 kati ya 184 sawa na asilimia 62  zimeshapatiwa mashine hizo. Halmashauri 71 zilizosalia  zinategemewa kupatiwa mashine hizi kwa mwaka 2020/21. Pia,  Wizara inaendelea kufanya ununuzi wa hadubini 941 ambazo  552 tayari zimesambazwa kwenye Mikoa 15.     Mheshimiwa Spika, kwa upande wa huduma za Ukoma, kaya  131 zimetembelewa (contact tracing) na kufanya uchunguzi wa  Ukoma katika wilaya za Muheza, Mkinga, Chato, Ifakara,  Kilombero, Nanyumbu na Liwale. Zoezi hili limegundua  wagonjwa wapya 45 ambao pia wameanzishiwa matibabu ya  Ukoma. Hadi kufikia Machi, 2020 idadi ya wagonjwa waliokuwa  wamegunduliwa ilikuwa 1,151 nchi nzima ikilinganishwa na  wagonjwa 2,297 kwa kipindi kama hiki cha mwaka 2015/16.  Vilevile, idadi ya watoto wanaougua Ukoma imepungua kwa  asilimia 54, kutoka watoto 98 mwaka 2015/16, hadi kufikia  watoto 53 Desemba, 2019.  Udhibiti wa Malaria     Mheshimiwa Spika, Serikali kwa kushirikiana na Wadau wa  Maendeleo imeendelea kuhakikisha kuwa, dawa za kutibu  malaria na vitendanishi zinapatikana wakati wote kwenye vituo  vya kutolea huduma za Afya. Kwa kipindi cha Mwezi Julai 2019  hadi Machi 2020, Wizara imenunua na kusambaza Dawa Mseto  (ALu) dozi 8,228,910, Sindano Artesunate vichupa 1,624,985  sawa na asilimia 100 ya mahitaji kwa ajili ya Malaria kali (severe  Malaria) na Vitendanishi 32,220,900 ambazo zimewafikia  wananchi kupitia vituo vya kutolea huduma za Afya.     Mheshimiwa Spika, wagonjwa waliothibitishwa kuwa na  vimelea vya malaria kwa kutumia vipimo vya mRDT imeongezeka  hadi kufikia asilimia 98 mwezi Machi 2020 ikilinganishwa na  asilimia 95 mwaka 2015/16. Ongezeko hili limetokana na  uhamasishaji wa jamii ili kutambua umuhimu wa kuwahi kwenye  vituo vya kutolea huduma za afya kwa ajili ya kufanyiwa vipimo  na kuthibitisha uwepo wa vimelea vya Malaria kabla ya kutumia  dawa kwa kuwa “Sio kila homa ni Malaria”. Maambukizi ya       Malaria yamepungua kutoka asilimia 14.8 mwaka 2015/16 hadi  kufikia asilimia 7.3 Machi 2020. Aidha, vifo vitokanavyo na  malaria vimepungua kutoka vifo 6,311 mwaka 2015 hadi kufikia  vifo 2,079 Machi 2020.  Udhibiti wa Magonjwa ya Mlipuko     Mheshimiwa Spika, katika kuimarisha utayari wa kukabiliana  na tishio la mlipuko wa Ugonjwa wa Ebola; Ugonjwa ya Homa  Kali ya Mapafu (COVID-19); na Homa ya Manjano Serikali  imeendelea kuchukua hatua mbalimbali ili kudhibiti magonjwa  haya. Katika kudhibiti kuingia kwa ugonjwa wa Ebola nchini,  Serikali imeendelea kuimarisha huduma za kinga katika maeneo  ya mipakani kwa kuwajengea wataalam uwezo wa kudhibiti na  kukabiliana na ugonjwa huu endapo utaingia nchini. Mwezi  Desemba 2019, kulitokea ugonjwa wa mlipuko ulioanzia katika  Jimbo la Wuhan nchini China uliojulikana kama Corona Virus  Disease 2019 (COVID-19), Ugonjwa huu hauna tiba wala  kinga, na unasababishwa na kirusi kipya aina ya Novel Corona  ambacho huathiri zaidi mfumo wa upumuaji wa muathirika na  huweza hata kusababisha kifo kama mgonjwa hatapatiwa  uangalizi wa uhakika. Shirika la Afya Duniani liliutangaza rasmi  ugonjwa huu wa COVID-19, kuwa ni Dharura ya Jamii Kimataifa  (Public Health Emergency of International Concern) tarehe 30  Januari 2020 na tarehe 11 Machi, Shirika la Afya Duniani (WHO)  lilitangaza ugonjwa huu kuwa ni Janga la Dunia (Pandemic).     Mheshimiwa Spika, takwimu zinaonesha kuwa kuanzia  ugonjwa huu ulipoanza katikati ya Desemba 2019 hadi tarehe 24  Aprili 2020 jumla ya nchi 210 duniani zimeripoti kuwa na  wagonjwa ambapo watu 2,250,709 wameugua, watu 572,105  wamepona na kati yao, watu 154,256 wamefariki dunia.  Tanzania ni mojawapo ya nchi zilizoathirika na janga hilo,  ambapo hadi tarehe 24 Aprili, 2020 jumla ya wagonjwa 284  walithibitika kuwa na maambukizi ya COVID-19 nchini. Kati yao  waliopona ni 48 na waliofariki ni ni 10, wagonjwa wengine wote  waliobakia (226) isipokuwa 7 hali zao ni nzuri na wanaendelea  na matibabu katika sehemu walizotengwa. Napenda  kuwashukuru watumishi wote wa Afya nchini hususani walio  mstari wa mbele kwa kujitoa na kufanya kazi bila kuchoka katika  kukabiliana na ugonjwa huu tokea ulipoingia nchini. Serikali       itaendelea kutambua na kuthamini mchango wao katika  kuhudumia wagonjwa na kuokoa maisha. Nasi tutaendelea  kutimiza wajibu wetu kwa kuhakikisha uwepo wa vifaa kinga na  vifaa tiba katika utoaji wa huduma kwa wananchi.     Mheshimiwa Spika, katika kudhibiti na kuhakikisha kuwa  ugonjwa huu hauathiri watu wengi zaidi, Serikali imeendelea  kuchukua hatua mbalimbali ikiwa ni pamoja na kuimarisha  ufuatiliaji wa wasafiri wanaoingia nchini kupitia viwanja vya  ndege, bandari na mipaka ya nchi kavu ili kuweza kubaini  wasafiri wanaoonyesha dalili za ugonjwa. Hadi tarehe 24 Aprili  2020 jumla ya wasafiri 2,001,670 wamepimwa joto la mwili  (thermol screening) ili kubaini kama wana homa ikiwa ni dalili za  awali za ugonjwa huu na wasafiri 3,064 wamewekwa karantini  katika maeneo mbalimbali hapa nchini ambapo wasafiri 2,101  wamekamilisha muda wa siku 14 na kubainika kuwa hawana  maambukizi ya COVID-19 na hivyo kuruhusiwa kuendelea na  shughuli zao za kawaida. Katika kuhakikisha kuwa wasafiri wote  wanaoingia nchini wanapimwa joto la mwili, Serikali imenunua  jumla ya vipima joto 324 (vya mkono 307 na vya kupima watu  wengi kwa mpigo 17) ambavyo vimefungwa na vinatumika katika  maeneo ya mipakani ikiwemo viwanja vya ndege na bandari.  Vilevile, watumishi 120 wameajiriwa kwa muda ili kuimarisha  ufuatiliaji wa wasafiri wanaoingia nchini kupitia maeneo ya  mipakani.     Mheshimiwa Spika, kwa upande wa huduma za matibabu kwa  wagonjwa, Serikali inaendelea kuwapatia matibabu wagonjwa wa  COVID-19 ambapo kwa upande wa Dar es salaam matibabu  yanatolewa katika Kituo cha Magonjwa hatari ya kuambukiza  Temeke, Kisoka-Mlonganzila na Hospitali ya Rufaa ya Mkoa,  Amana. Aidha Serikali inajenga kituo cha kisasa cha wagonjwa  wa Magonjwa hatari ya kuambukiza eneo la Kisoka-Mloganzila,  Dar es Salaam. Vilevile, Makatibu Tawala wa Mikoa na Wilaya  zote Tanzania Bara wameelekezwa kuandaa maeneo maalum  kwa ajili ya kuwahudumia wagonjwa katika mikoa endapo  watajitokeza katika maeneo yao. Hadi tarehe 24 Aprili 2020,  jumla ya mikoa 17 ina vituo vya matibabu ya wagonjwa wa  corona.         Mheshimiwa Spika, nachukua fursa hii kuwashukuru wananchi  kwa kuzingatia maelekezo mbalimbali tunayowapatia ikiwemo  kunawa mikona kwa sabuni na maji tiririka. Tunaendelea  kuwakumbusha watanzania kuwa ugonjwa huu ni wa hatari na  hauna kinga wala tiba, na njia pekee ya kujikinga na ugonjwa  huu ni kufuata maelekezo ambayo yamekuwa yakitolewa na  wataalam kuhusu namna bora za kujikinga na ugonjwa huu wa  corona. Nitumie fursa hii pia kumshukuru Mhe Rais, kwa  maelekezo yake ya mara kwa mara katika kudhibiti ugonjwa huu.  Kipekee ninamshukuru Mhe. Waziri Mkuu kwa ushirikiano mzuri  walionipatia katika kipindi hiki. Aidha, tunawashukuru Wadau wa  ndani na nje ya nchi wanaoendelea kuunga mkono jitihada za  Serikali za kudhibiti ugonjwa huu nchini.  HUDUMA ZA TIBA     Mheshimiwa Spika, Serikali imeendelea kuimarisha huduma za  tiba nchini kwa kutekeleza majukumu yaliyoainishwa katika  ukurasa wa 52 hadi 99 wa hotuba yangu. Pamoja na  mafanikio mengi yaliyopatikana naomba nitambue yafuatayo:-  Uimarishaji wa huduma za Matibabu ya Kibingwa na  Kibingwa Bobezi nchini     Mheshimiwa Spika, katika kipindi cha Julai 2019 hadi Machi  2020 Wizara kupitia hospitali ngazi ya Taifa na kanda  imehudumia jumla ya wagonjwa 1,763,950. Kati ya hao,  wagonjwa wa nje (OPD) walikuwa 1,613,841 na wagonjwa wa  kulazwa (IPD) walikuwa 150,109 ikilingalinishwa na wagonjwa  1,388,286 waliohudumiwa katika kipindi cha mwaka 2018/19.  Kati ya hao, wagonjwa wa nje (OPD) walikuwa 1,160,243 na  wagonjwa wa kulazwa (IPD) walikuwa 247,979 Aidha, kati ya  wagonjwa hao 1,763,950 waliohudumiwa katika hospitali hizo,  jumla ya wagonjwa 304,735 walikuwa ni wagonjwa wa  misamaha, na walizigharimu Hospitali hizo za Rufaa za Taifa na  kanda jumla ya shilingi 31,430,076,324. Vilevile katika kipindi  hicho, Hospitali za Rufaa za Kanda na Taifa zilitoa rufaa kwa  wagonjwa 92 waliokuwa na mahitaji ya kupatiwa matibabu nje  ya nchi ikilinganishwa na rufaa 554 mwaka 2015/16. Hali hii  inatokana na kutekelezwa kwa afua mbalimbali zilizolenga  kujenga uweza wa Hospital iza hapa nchini ili ziweze kutoa       huduma za kibingwa na ubingwa bobezi. Kwa hivi sasa huduma  za kibingwa na kibingwa bobezi zinazotolewa na Hospitali zetu ni  pamoja na:-    Huduma ya upandikizaji wa figo ambapo jumla ya  wagonjwa 18 walipata huduma hiyo;    Huduma ya upandikizaji vifaa vya usikivu kwa watoto  9 ulifanyika;    Huduma ya interventional radiology ilifanyika kwa  wagonjwa 288 ili kuruhusu upasuaji wa shingo na kichwa,  kuondoa uvimbe kwenye sehemu ya kinywa, uso na  shingo, kuweka mirija kwenye figo, kuzibua mirija ya  nyongo iliyoziba, kuzibua mirija ya uzazi na kuondoa usaha  ndani ya tumbo;    Huduma za kubadilisha nyonga 145; goti 159; upasuaji wa  goti kwa kutumia matundu 198; upasuaji wa mfupa wa  kiuno 46; upasuaji wa uti wa mgongo 330; ubongo 139;  watoto wenye vichwa vikubwa na mgongo wazi 284;  upasuaji wa mfupa wa paja (femur) 266 ulifanyika;    Huduma ya uchunguzi na tiba za nyuklia kwa  ugonjwa wa Saratani zilitolewa kwa wagonjwa 1,831; na    Huduma za upasuaji wa moyo bila kufungua kifua  kwa kutumia mtambo maalum Catheterization Laboratory  ulifanyika kwa wagonjwa 1,551.  Hospitali za Rufaa za Mikoa     Mheshimiwa Spika, katika kipindi cha Julai 2019 hadi Machi  2020, Hospitali 28 za Rufaa za Mikoa zilihudumia jumla ya  wagonjwa 2,532,650 ambapo wagonjwa wa nje (OPD) walikuwa  2,308,401 na wagonjwa waliolazwa (IPD) walikuwa 224,249  ikilinganishwa na wagonjwa 3,292,103 waliohudumiwa katika  kipindi kama hicho mwaka 2018/19. Aidha, kati ya wagonjwa  hao waliohudumiwa katika Hospitali za Rufaa za Mikoa, jumla ya  wagonjwa 559,030 walikuwa ni wagonjwa wa misamaha, na  walizigharimu Hospital hizo jumla ya shilingi 7,019,675,521     Mheshimiwa Spika, katika kuimarisha utoaji wa huduma za  afya, Wizara inatekeleza mradi wa ujenzi wa Miundombinu ya  kutolea huduma za afya katika hospitali za Mikoa ya; Njombe  (Jengo la maabara, jengo la huduma za Uzazi na Mtoto, jengo la  Upasuaji, jengo la huduma za dharura, jengo Benki ya damu,       jengo la kufulia nguo), Simiyu (Jengo la maabara, jengo la  huduma za Uzazi na Mtoto, jengo la Upasuaji na Radiolojia),  Geita (Jengo la maabara na jengo la huduma za Uzazi na  Mtoto), Katavi (Jengo la kutoa huduma za wazazi, dharura,  wagonjwa wa nje, famasia, radiolojia, na wagonjwa mahututi),  Songwe (jengo la wagonjwa wa nje, jengo la maabara na jengo  la huduma za afya ya uzazi na mtoto), Mara – Mwalimu Nyerere  Memorial Hospital, (jengo moja linalotoa huduma za utawala,  wagonjwa wa nje, wagonjwa wa ndani, uchunguzi wa  magonjwa, famasia, utakasaji wa vifaa, dharura, upasuaji na  mahututi).  Miradi mingine ya miundombinu inaendelea kutekelezwa katika  mikoa ya; Dar es Salaam - Mwananyamala (jengo la huduma  za afya ya uzazi na mtoto), Mwanza (jengo la kutolea huduma  za afya ya uzazi na mtoto), Kilimanjaro (jengo la kutolea  huduma za afya ya uzazi na mtoto), Kigoma (jengo la upasuaji),  Tabora (jengo la kutolea huduma za dharura), Iringa (jengo la  kutolea huduma za dharura), Mbeya (jengo la kutolea huduma  za dharura, wodi ya upasuaji, jengo la huduma za upasuaji na  utakasaji wa vifaa), Ruvuma (jengo la kutolea huduma za  dharura), Rukwa (jengo la kutolea huduma za dharura),  Kagera (jengo la kujifungulia na jengo la upasuaji), Shinyanga  (jengo la huduma ya afya ya uzazi na mtoto), Manyara (jengo  la wagonjwa wa nje na jengo la utawala), na Singida (jengo la  kutolea huduma za maabara, famasia, upasuaji na wodi za  wagonjwa).  UGHARAMIAJI WA HUDUMA ZA AFYA     Mheshimiwa Spika, Wizara imeendelea na jitihada za kutafuta  rasilimali fedha kwa ajili ya kuboresha huduma za afya nchini  kutoka kwa wadau mbalimbali wa maendeleo ikiwemo Mfuko  wa Afya wa Pamoja (Health Basket Fund), ambapo kwa  kipindi cha Julai 2019 hadi Machi 2020, kiasi cha Shilingi  86,222,819,841 kimepokelewa kupitia Mfuko huo ikilinganishwa  na Shilingi 92,440,912,680 zilizopokelewa katika kipindi kama  hicho mwaka 2018/19. Kati ya fedha hizo, kiasi cha shilingi  68,313,229,142 sawa na asilimia 79.2 ya fedha zote  zilizopokelewa zilipelekwa na kutumika katika Mamlaka za       Serikali za Mitaa kwa lengo la kuboresha huduma za afya ngazi  ya msingi.     Mheshimiwa Spika, katika kipindi cha Julai 2019 hadi Machi  2020 Wizara ilipokea jumla ya Shilingi 25,867,451,925.22 kutoka  Benki ya Dunia kwa ajili ya kutekeleza afua mbalimbali katika  sekta ya Afya ikilinganishwa na kiasi cha shilingi  87,840,050,111.47 zilizopokelewa kwa kipindi cha Julai 2018  hadi Machi 2019. Kati ya fedha hizo kiasi cha Shilingi  20,447,241,499.31 ni kwa ajili ya utekelezaji wa Mpango wa  Malipo kwa Ufanisi (Results Based Financing - RBF)  ambao ni ubunifu unaolenga kuongeza uwajibikaji wa Watoa  huduma za afya pamoja na kuboresha upatikanaji wa rasilimali  fedha ili kuboresha upatikanaji na utumiaji wa huduma za afya  nchini na shilingi 5,420,210,425.91 kwa ajili ya mradi wa  Maabara ya Jamii ya Afrika Mashariki iliyopo Mabibo Dar es  Salaam. Aidha, kwa kipindi cha Aprili - Juni 2020 Wizara  inatarajia kupokea kiasi cha jumla ya shilingi 56,194,181,015.32  kutoka Benki ya Dunia. Kiasi cha shilingi 4,250,384,463.04 ni  kwa ajili ya kuwajengea uwezo watumishi wa sekta ya Afya,  shilingi 22,733,830,824.62 ni mchango wa Benki ya Dunia  kwenye Mfuko wa Afya wa Pamoja na kiasi cha shilingi  29,209,965,727 kwa ajili ya utekelezaji wa Mpango wa Malipo  kwa Ufanisi (Results Based Financing - RBF)     Mheshimiwa Spika, Serikali inaendelea na maandalizi ya  kutunga sheria ya bima ya afya kwa watu wote. Kwa hivi sasa  Serikali ipo katika hatua za mwisho ikiwa ni pamoja na  kukusanya maoni ya wadau kabla ya kuanza kuandaa Muswada  wa sheria hiyo.  RASILIMALI WATU KATIKA SEKTA YA AFYA     Mheshimiwa Spika, katika kipindi cha Julai 2019 hadi Machi  2020, Wizara kwa kushirikiana na Baraza la Taifa la Elimu ya  Ufundi (NACTE) ilifanya uchaguzi wa wanafunzi 25,077 sawa na  asilimia 57.2 ya wanafunzi 43,835 waliotuma maombi kujiunga  na vyuo vya Afya. Kati yao wanafunzi 5,682 sawa na asilimia    7 walichaguliwa kwenye vyuo vya Serikali vya afya na  wanafunzi 19,395 sawa na asilimia 77.3 walichaguliwa kwenye  vyuo binafsi na taasisi za dini katika program za Uuguzi na  Ukunga na Sayansi Shirikishi za Afya. Aidha, katika kuboresha       mafunzo na kuhakikisha kwamba rasilimali zilizopo katika eneo  moja zinatumika vizuri na mafunzo kutolewa kwa tija zaidi,  Wizara imeviunganisha baadhi ya vyuo ambapo vyuo 37  vilivyokuwa katika maeneo ya karibu vimeunganishwa na kuwa  vyuo 9. Uamuzi huo umepunguza idadi ya vyuo vya Serikali vya  afya kutoka vyuo 77 hadi kufikia vyuo 43. Hatua hii siyo tu  itapunguza gharama za uendeshaji wa vyuo bali pia itawezesha  ufanisi katika matumizi ya rasilimali ikiwemo watumishi na  miundombinu ya majengo.     Mheshimiwa Spika, katika kushughulikia suala la ajira za  watumishi katika Sekta ya Afya, Wizara imeendelea  kuwasiliana na Ofisi ya Rais, Menejimenti ya Utumishi wa Umma  na Utawala Bora. Kwa kipindi cha Julai 2019 hadi Machi 2020,  Serikali imeendelea kuhakikisha Sekta ya Afya inakuwa na  watumishi wa kutosha katika kuwahudumia wananchi. Katika  kipindi hicho jumla ya wataalam 1,817 wa kada mbalimbali  waliajiriwa na kupangiwa katika vituo mbalimbali vya kutolea  huduma za afya nchini. Aidha, Wizara imetangaza nafasi 1,000  za madaktari ambazo zilitolewa na Mheshimiwa Dkt. John Pombe  Joseph Magufuli, Rais wa Jamhuri ya Muungano wa Tanzania  tarehe 20 Februari 2020, wakati akizungumza na Madaktari  kupitia Chama cha Madaktari Tanzania (MAT).  MABARAZA YA WANATAALUMA NA BODI ZA USHAURI ZA  AFYA     Mheshimiwa Spika, Wizara ina jukumu la kusimamia utendaji  wa wataalam wa Sekta ya Afya. Katika kutekeleza hilo, mabaraza  na bodi mbalimbali za kitaaluma ziliundwa kisheria kwa ajili ya  kusimamia majukumu hayo. Mabaraza na bodi za kitaaluma ni  pamoja na; Baraza la Madaktari Tanganyika, Baraza la Afya  Mazingira, Baraza la Tiba Asili na Tiba Mbadala, Baraza la Uuguzi  na Ukunga, Baraza la Famasia, Baraza la Wataalam wa Macho,  Baraza la Radiologia, Baraza la Wataalam wa Maabara, Bodi ya  Maabara Binafsi za Afya (PHLB) na Bodi ya Ushauri wa Hospitali  Binafsi. Utekelezaji wa majukumu ya Mabaraza na Bodi hizi  katika kipindi cha Julai, 2019 hadi Machi, 2020 umeainishwa  katika ukurasa wa 101 hadi 112 wa hotuba yangu.        UTEKELEZAJI WA MAJUKUMU YA TAASISI CHINI YA  IDARA KUU YA AFYA (FUNGU 52)     Mheshimiwa Spika, utekelezaji wa majukumu ya Taasisi zilizo  chini ya Wizara yangu yameainishwa katika ukurasa wa 112  hadi 121 wa Hotuba yangu. Kwa kifupi naomba nitambue  yafuatayo:-    Mfuko wa Taifa wa Bima ya Afya umesajili jumla ya  wanachama wapya 364,007 na hivyo kuwezesha Mfuko  kuwa na jumla ya wanufaika 4,858,022 sawa na asilimia 9  ya Watanzania wote, ikilinganishwa na wanufaika 3,377,023  mwaka 2015/16;    Mfuko wa Taifa wa Bima ya Afya umesajili jumla vituo vipya  384 vya kutolea huduma za afya nchini vilisajiliwa na kuanza  kutoa huduma na hivyo kufikia vituo 7,940 ikilinganishwa na  vituo 6,439 vilivyokuwa vimesajiliwa mwaka 2015/16;    Mamlaka ya Chakula na Dawa (TFDA) ilifanya tathmini ya  maombi 837 ya usajili wa dawa za binadamu kati ya 942  yaliyokuwepo katika kipindi husika. Maombi 572 kati ya  maombi yaliyofanyiwa tathmini yaliidhinishwa na hivyo  kusajiliwa;    Mamlaka ya Chakula na Dawa ilipokea Maombi 340 ya  usajili wa vifaa tiba na vitendanishi ambapo maombi 270  yalifanyiwa tathimini na kati ya hayo 106 yalikidhi vigezo vya  usajili;    Mamlaka ya Maabara ya Mkemia Mkuu wa Serikali (GCLA) ilipokea  jumla ya sampuli 52,917 kwa ajili ya uchunguzi wa  Kimaabara unaojumuisha maswala ya kijinai na kijamii, maji,  maji taka, kemikali, vyakula, dawa na bidhaa nyingine za  viwandani. Sampuli zilizochunguzwa ni 52,249 sawa na  asilimia 98.7;    Mamlaka ya Maabara ya Mkemia Mkuu wa Serikali imepokea  na kuitikia wito wa mahakama kwenye jumla ya kesi 1,278  kwa lengo la kutoa ushahidi wa kitaalam (expert opinion) na  ambao umeisaidia vyombo mbalimbali vya kimaamuzi  kutekeleza majukumu yao kwa wakati; na        Taasisi ya Utafiti wa Magonjwa ya Binadamu (NIMR)  iliendelea kutekeleza tafiti mbalimbali ikiwa ni pamoja na:  Utafiti wa Tiba ya Tahadhari ya MALARIA kwa Wajawazito;  Utafiti wa KIFUA KIKUU unafualitilia mwenendo wa ugonjwa  wa Kifua Kikuu na viashiria vya madhara ya muda mrefu ya  kifua kikuu cha mapafu na athari zake kwa afya ya umma  (TB Sequel project); Utafiti wa EXIT TB.  E. UTEKELEZAJI WA MAJUKUMU CHINI YA IDARA KUU YA  MAENDELEO YA JAMII (FUNGU 53)  Ushiriki wa Jamii katika Shughuli za Maendeleo     Mheshimiwa Spika, Wizara imeendelea kuratibu dhana ya  ushirikishaji wananchi katika shughuli za maendeleo ili  kutekeleza miradi mbalimbali ya maendeleo kwa kutumia  nguvukazi pamoja na rasilimali zinazowazunguka katika maeneo  yao. Miradi hiyo ni: Ukarabati wa jiko linalowezesha wanafunzi  470 kupata huduma ya lishe katika Shule ya Msingi Mnyigumba,  Kijiji cha Kitelewasi, Kata ya Rungemba Wilaya ya Mufindi  uliogharimu kiasi cha shilingi 3,622,000; na Kupaua jengo la  mashine ya kukamua alizeti kwa ajili ya kuchangia juhudi za  kuinua kipato cha kikundi cha wasichana ambao hawakubahatika  kuendelea na elimu ya Sekondari katika Kata ya Kising’a  Halmashauri ya Wilaya ya Iringa ambapo hadi sasa kiasi cha  shilingi 3,098,000 kimetumika.     Mheshimiwa Spika, wananchi pia wameendelea  kuhamasishwa kushiriki katika ujenzi wa vyumba 6 vya madarasa  na ofisi 1 katika Shule ya Sekondari ya Utengule iliyopo Tarafa ya  Mbalizi, Halmashauri ya Wilaya ya Mbeya. Ujenzi huo utagharimu  kiasi cha shilingi 156,031,320 hadi kukamilika. Hadi Machi, 2020,  wananchi na wadau wameweza kuchangia kiasi cha shilingi  13,399,000. Aidha, wananchi kwa kushirikiana na Vikundi 52 vya  Wanawake Wahandisi wameweza kushiriki katika ujenzi wa  madaraja ya gharama nafuu kwa kutumia teknolojia rahisi katika  Kijiji cha Manda, Wilaya ya Ludewa Mkoani Njombe; na Ujenzi  wa Zahanati ya Lembeni iliyopo Wilaya ya Mwanga katika Mkoa       wa Kilimanjaro. Jumla ya madaraja 7 yamejengwa ambayo  yamegharimu kiasi cha shilingi 62,000,000.     Mheshimiwa Spika, kupitia kampeni ya ujenzi wa nyumba  bora, wananchi wamehamasishwa kujenga nyumba bora 751  katika mikoa ya Pwani, Katavi, Singida na Mwanza. Katika Mkoa  wa Pwani nyumba 220 zimejengwa, Mkoa wa Katavi nyumba  445, Mkoa wa Singida nyumba 27 na Mkoa wa Mwanza nyumba  59 zimejengwa kwa kushirikiana na Shirika la Kivulini. Ujenzi wa  nyumba bora moja unagharimu kiasi cha shilingi 9,500,000 hadi  shilingi 12,579,330 kwa nyumba yenye vyumba vitatu, sebule,  choo na jiko kwa kutegemea aina ya ujenzi katika eneo husika.  Nitumie Bunge lako tukufu kuwashukuru na kuwapongeza  wananchi kwa kujitolea katika kutekeleza miradi ya maendeleo.  Ni matumaini yangu kuwa, wataendelea kujitokeza kutekeleza  miradi mbalimbali ya jamii na mtu mmoja mmoja katika maeneo  yao. Serikali itaendelea kutambua na kuthamini mchango wa  wananchi katika kutekeleza miradi ya maendeleo.  Mafunzo ya Taaluma ya Maendeleo ya Jamii     Mheshimiwa Spika, Wizara imeendelea kusimamia utoaji wa  mafunzo kwa kada ya Maendeleo ya Jamii kupitia Vyuo 8 vya  Maendeleo ya Jamii. Katika mwaka 2019/20, jumla ya wanafunzi  3,986 walidahiliwa ikilinganishwa na wanafunzi 2,015  waliodahiliwa mwaka 2015/16. Aidha, katika mwaka 2018/19,  jumla ya wanafunzi 5,564 walihitimu katika Vyuo vya Maendeleo  ya Jamii ikilinganishwa na wanafunzi 3,434 waliohitimu mwaka  2015/16 sawa na ongezeko la asilimia 62 ya wahitimu. Vilevile,  Vyuo vya Maendeleo ya Jamii vya Monduli, Rungemba, Buhare,  Ruaha, Misungwi, Uyole na Mlale vimeanzisha Vituo 7 vya  Kidigitali vya Ubunifu ili kuibua na kukuza mawazo na vipaji vya  wanafunzi na jamii inayozunguka.      Haki na Maendeleo ya Mtoto     Mheshimiwa Spika, Wizara imeendelea kuratibu na kusimamia  utoaji wa haki za mtoto zikiwemo haki ya kuishi, kulindwa,  kuendelezwa, kushiriki na kutobaguliwa. Hadi kufikia Machi 2020,  Wizara imewezesha uanzishwaji wa Madawati 10 ya Jinsia na  Watoto katika vituo vya Polisi. Idadi ya madawati imeongezeka  kutoka madawati 417 mwaka 2015/16 na kufikia madawati 427  Machi, 2020. Uwepo wa Madawati haya umewezesha  kuongezeka kwa utoaji wa taarifa za matukio ya ukatili dhidi ya  watoto kutoka matukio 10,551 mwaka 2016 hadi kufikia matukio  15,680 mwaka 2019, sawa na ongezeko la asilimia 49.     Mheshimiwa Spika, mazingira salama kwa watoto  wanapokuwa shuleni ni muhimu kwa ajili ya kupata maarifa na  taaluma mbalimbali zinazowawezesha kuwa wataalam wa  baadaye. Katika kipindi cha Julai, 2019 hadi Machi 2020, Wizara  imetoa mafunzo ya malezi chanya kwa walimu 12,370, ushauri  na unasihi kwa walimu 37,878 katika shule za msingi 14,900 na  shule za sekondari 4,039. Aidha, kupitia utekelezaji wa Kampeni  ya Kitaifa ya Kutokomeza Ukatili dhidi ya Wanawake na Watoto  ijulikanayo kama "TWENDE PAMOJA: UKATILI TANZANIA  SASA BASI” niliyoizindua tarehe 08/03/2019, jumla ya  madawati 25 ya ulinzi wa watoto yameanzishwa katika Shule 17  za Msingi na Shule 8 za Sekondari katika Halmashauri za Mkoa  wa Rukwa.     Mheshimiwa Spika, Wizara kwa kushirikiana na Shirika Lisilo la  Kiserikali la C-SEMA imeendelea kutoa huduma kwa watoto  waliofanyiwa ukatili kupitia Huduma ya Simu kwa Watoto Na.  116 (Child Help Line). Katika kipindi cha Julai, 2019 hadi Machi  2020, jumla ya simu 3,044 za matukio ya ukatili dhidi ya watoto  zilishughulikiwa ambapo watoto walipatiwa huduma mbalimbali  zikiwemo za chakula, vifaa vya shule, unasihi, huduma za sheria,  malazi na afya. Aidha, idadi ya watoto waliopata huduma kupitia  Huduma ya Simu kwa Watoto Na. 116 imeongezeka kutoka       watoto 493 mwaka 2015/16 hadi kufikia watoto 6,877 Machi,  2020.  Huduma kwa Watoto walio katika Mazingira Hatarishi     Mheshimiwa Spika, huduma za msingi za malazi, chakula,  malezi, mavazi, ulinzi, matibabu na elimu zimeendelea kutolewa  kwa watoto walio katika mazingira hatarishi wanaoishi katika  makao ya watoto nchini. Katika mwaka 2019/20, watoto 75  walipatiwa huduma za msingi kwenye Makao ya Taifa ya Watoto  Kurasini yanayomilikiwa na Serikali mwaka 2019/20  ikilinganishwa na watoto 71 waliopata huduma mwaka 2018/19.  Idadi ya watoto wanaopata huduma katika Makao ya Watoto  imeongezeka kutoka watoto 4,379 mwaka 2015/16 hadi kufikia  watoto 15,365 Machi, 2020. Nitumie fursa hii kupitia Bunge lako  Tukufu kutoa wito kwa jamii kuzingatia misingi na utamaduni wa  kitanzania wa kuwajibika kutoa malezi, matunzo na ulinzi kwa  watoto, ili kuepusha watoto kulelewa katika Makao ya Watoto.     Mheshimiwa Spika, Wizara kwa kushirikiana na Ofisi ya Rais –  TAMISEMI, imewatambua jumla ya watoto 2,398,354 walio  katika mazingira hatarishi wakiwemo watoto wanaoishi na  kufanya kazi mitaani. Watoto hawa wamepatiwa huduma  mbalimbali ikiwemo chakula, malazi, mavazi, matibabu, vifaa vya  shule, ada, ujuzi na huduma za msaada wa kisaikolojia na  kuwaunganisha na familia zao. Kupitia Bunge lako Tukufu  napenda kutoa wito kwa Halmashauri zote kuwatambua watoto,  kutafuta familia zao na kuwaunganisha na familia zao.  Usuluhishi wa Migogoro ya Ndoa na Matunzo ya Watoto     Mheshimiwa Spika, Serikali imeendelea kufanyia kazi mashauri  ya migogoro ya ndoa katika jamii kupitia Mabaraza ya Usuluhishi  ya Ndoa. Katika kipindi cha Julai, 2019 hadi Machi 2020,  mashauri ya migogoro ya ndoa 38,659 yalipokelewa na  kufanyiwa kazi. Kati ya mashauri hayo, mashauri 3,464  yalifikishwa mahakamani, mashauri 19,272 yamesuluhishwa na       mashauri 15,923 yanaendelea kufanyiwa kazi kama  inavyooneshwa katika Kiambatisho Na. 1 cha Hotuba yangu.  Huduma za Ustawi wa Jamii kwa Wazee     Mheshimiwa Spika, Serikali kwa kushirikiana na wadau  imeendelea kusimamia utekelezaji wa Sera ya Taifa ya Wazee ya  mwaka 2003 ili kuhakikisha ulinzi na usalama kwa wazee. Katika  kipindi cha Julai, 2019 hadi Machi 2020, mabaraza ya wazee  2,292 yameanzishwa katika ngazi mbalimbali hadi kufikia  mabaraza ya wazee 14,425 kama inavyoonesha katika  Kiambatisho Na. 3. Mabaraza haya hutumika kama majukwaa  ya wazee kujadili masuala yanayohusu haki zao.     Mheshimiwa Spika, Serikali imeendelea kutoa huduma za  msingi za chakula, malazi, mavazi na matibabu kwa wazee  wasiojiweza wanaoishi katika Makazi ya Wazee yanayomilikiwa  na Serikali. Katika kipindi cha Julai, 2019 hadi kufikia Machi  2020, Serikali imewapatia huduma wazee 349 walio katika  Makazi ya Wazee 13 ikilinganishwa na wazee 445 waliokuwa  wakipatiwa huduma mwaka 2016/17 katika Makazi ya Wazee 17  kama inavyooneshwa katika Kiambatisho Na. 4. Aidha, Serikali  imefunga Makazi ya Wazee ya Ngehe, Chazi, Nandanga na  Nkaseka ili kuboresha huduma katika makazi ya wazee.     Mheshimiwa Spika, Serikali pia imeendelea kuwawezesha  wazee kupata huduma za matibabu bila malipo ili kuboresha afya  zao. Katika kipindi cha Julai, 2019 hadi Machi, 2020, jumla ya  wazee 167,566 wamepata vitambulisho vya matibabu bila  malipo. Hatua hii imewezesha wazee waliopata vitambulisho vya  matibabu bila malipo kuongezeka kutoka wazee 213,025 mwaka  2015/16 hadi kufikia wazee 856,052 Machi 2020, sawa na  ongezeko la asilimia 301.  Uwezeshaji Wanawake Kiuchumi     Mheshimiwa Spika, Wizara kwa kushirikiana na Ofisi ya Rais –  TAMISEMI imeendelea kutekeleza programu mbalimbali za       kuwawezesha wanawake kiuchumi. Katika kipindi cha Julai, 2019  hadi Februari 2020, Serikali kupitia utengaji wa asilimia 4 ya  mapato ya ndani ya Halmashauri imetoa mikopo yenye masharti  nafuu kiasi cha shilingi bilioni 12.92 kwa vikundi 8,207 vya  wanawake. Kiasi cha mikopo kilichotolewa kimeongezeka kutoka  shilingi bilioni 3.39 zilizotolewa kwa vikundi 2,225 vya  wanawake mwaka 2015/16 hadi shilingi bilioni 52.92  zilizotolewa kwa vikundi 28,230 vya wanawake hadi kufikia  Machi, 2020. Aidha, Serikali kupitia Dirisha la Wanawake  lililoanzishwa katika Benki ya Posta Tanzania (TPB) imeendelea  kutoa mikopo kwa wanawake wajasiriamali kwa riba ya asilimia  3 kwa mwezi. Katika kipindi cha Julai, 2019 hadi Machi 2020,  mikopo yenye thamani ya shilingi 3,586,400,000 imetolewa  kwa wanawake wajasiriamali 14,271 ikilinganishwa na kiasi  cha shilingi 2,050,100,000 kilichotolewa kwa wanawake  wajasiriamali 3,035 mwaka 2018/19, sawa na ongezeko la  asilimia 75.  Kuzuia Ukatili wa Kijinsia     Mheshimiwa Spika, Serikali imeendelea na jitihada za  kutokomeza ukatili wa kijinsia kwa kutekeleza kampeni ya  “Tokomeza Ukatili, Twende Pamoja” kupitia Misafara ya  Kijinsia (Gender Caravans). Misafara miwili ilifanyika ambapo  msafara wa kwanza ulianzia Mkoa wa Katavi, Rukwa, Songwe,  Mbeya, Njombe, Iringa, Tabora, Shinyanga hadi Simiyu na  msafara wa pili ulianzia Mkoa wa Arusha, Manyara, Singida,  Mwanza hadi Simiyu. Lengo la misafara hii lilikuwa ni kutoa elimu  kwa jamii kuhusu madhara ya ukatili wa kijinsia ambapo jumla  ya wananchi 9,000 walipatiwa elimu hiyo.  Kuimarisha Usawa wa Jinsia na Haki za Wanawake     Mheshimiwa Spika, Serikali ya Jamhuri ya Muungano wa  Tanzania kila mwaka tarehe 8 Machi, huungana na Mataifa  mengine Wanachama wa Umoja wa Mataifa katika kuadhimisha  Siku ya Wanawake Duniani. Maadhimisho ya mwaka 2020       yalifanyika Kitaifa mkoani Simiyu na Kaulimbiu ilikuwa “Kizazi  cha Usawa kwa Maendeleo ya Tanzania ya Sasa na  Baadaye”. Mgeni rasmi wa katika maadhimisho hayo alikuwa  Mheshimiwa Samia Suluhu Hassan, Makamu wa Rais wa  Jamhuri ya Muungano wa Tanzania.     Mheshimiwa Spika, Serikali pia imeendelea kuratibu uingizaji  wa masuala ya jinsia katika sera, mikakati na miongozo  mbalimbali. Katika kipindi cha Julai, 2019 hadi Machi 2020, Jeshi  la Magereza limeanzisha Madawati ya Jinsia 153 ili  kuwezesha uwepo wa fursa sawa za kijinsia na kupambana na  vitendo vya ukatili katika taasisi hiyo na kuzuia ukatili kwa  wafungwa wakiwemo watoto walio kwenye magereza. Pia,  Taasisi ya Kuzuia na Kupambana na Rushwa (TAKUKURU)  imeanzisha Dawati la Jinsia kwa ajili ya kushughulikia masuala ya  rushwa ya ngono. Katika kipindi cha Machi 2019 hadi Machi  2020, majalada ya kesi 31 yalipokelewa kutoka katika mikoa 15.  Kati ya majalada hayo, 14 yalipelekwa mahakamani na majalada  17 yanaendelea na uchunguzi.  Uratibu wa Mashirika Yasiyo ya Kiserikali     Mheshimiwa Spika, Wizara imeendelea kusimamia Mashirika  Yasiyo ya Kiserikali ili yachangie katika kuleta maendeleo kwa  Taifa. Katika kipindi cha Julai, 2019 hadi Machi 2020, jumla ya  Mashirika Yasiyo ya Kiserikali 1,403 yalisajiliwa na kupatiwa vyeti  cha usajili. Usajili wa Mashirika Yasiyo ya Kiserikali umeongezeka  kutoka mashirika 404 mwaka 2005 na kufikia mashirika 10,446  Machi, 2020 kama inavyoonesha katika Kiambatisho Na. 6.     Mheshimiwa Spika, katika kuhakikisha Mashirika Yasiyo ya  Kiserikali yanatekeleza majukumu yake kwa kuzingatia sheria,  taratibu, mila na desturi za nchi, Wizara imewezesha  marekebisho ya Sheria ya Mashirika Yasiyo ya Kiserikali Na.  3/2019 pamoja na kutunga kanuni tatu zenye lengo la kuweka  mazingira wezeshi ya utekelezaji wa Sheria hiyo. Kanuni hizo ni:  Kanuni Na. 685/2019 kwa lengo la kuhuisha vyeti vya Mashirika       katika kipindi cha miaka 10 ikiwa ni pamoja na utoaji wa tuzo  kwa Mashirika yanayozingatia uwazi na uwajibikaji; Kanuni Na.  686/2019 inayoainisha majukumu ya Wasajili Wasaidizi pamoja  na taratibu za uteuzi wao; na Kanuni Na. 687/2019 inayolenga  kuboresha uratibu wa Mashirika Yasiyo ya Kiserikali na kutoa  utaratibu wa kupokea taarifa za robo mwaka za utendaji wa  Mashirika.     Mheshimiwa Spika, Wizara pia imeendelea kuimarisha  ukusanyaji wa mapato kutoka Sekta ya Mashirika Yasiyo ya  Kiserikali yatokanayo na ada mbalimbali kama ada za usajili, ada  za mwaka, ada za uhakiki wa taarifa na faini zitokanazo na  ucheleweshwaji wa uwasilishaji taarifa. Katika Kipindi cha  kuanzia Julai, 2019 hadi Machi 2020, jumla ya shilingi  298,200,173 zilikusanywa na kuwasilishwa katika Mfuko Mkuu  wa Serikali. Aidha, Serikali imeandaa mfumo wa Kielektroniki wa  Mashirika Yasiyo ya Kiserikali ambao unawezesha usajili, utumaji  wa taarifa na utunzaji wa kumbukumbu za taarifa za Mashirika  Yasiyo ya Kiserikali. Hadi kufikia Machi 2020, taarifa za Mashirika  Yasiyo ya Kiserikali 10,446 yaliyosajiliwa zimeingizwa kwenye  Mfumo wa Kielektroniki wa Mashirika Yasiyo ya Kiserikali.     Mheshimiwa Spika, ili kuimarisha uratibu wa Mashirika Yasiyo  ya Kiserikali katika ngazi ya mikoa na Halmashauri, Wizara  imewezesha uteuzi wa Wasajili Wasaidizi (Maafisa  Maendeleo ya Jamii) 211 katika ngazi ya mkoa na  Halmashauri wakiwemo Wasajili Wasaidizi 26 kutoka katika  mikoa na 185 kutoka katika Halmashauri. Majukumu ya Wasajili  Wasaidizi ni pamoja na: kupokea na kufanya uchambuzi wa  maombi ya usajili wa Mashirika Yasiyo ya Kiserikali; kupokea  maombi na kusajili asasi za kijamii; kuhakikisha Mashirika Yasiyo  ya Kiserikali yanayofanya shughuli yamesajiliwa; na kuhakikisha  Mashirika Yasiyo ya Kiserikali yanayotekeleza afua zinazofanana  hayafanyi kazi katika eneo moja.      F. UTEKELEZAJI WA MAJUKUMU YA TAASISI CHINI YA  IDARA KUU YA MAENDELEO YA JAMII (FUNGU 53)  Utekelezaji wa majukumu ya Taasisi zilizo chini ya Fungu 53  umeainishwa kuanzia ukurasa wa 168 hadi 177 wa hotuba  yangu.  G. VIPAUMBELE VYA WIZARA NA BAJETI YA MAPATO,  MATUMIZI YA KAWAIDA NA MIRADI YA MAENDELEO  KWA MWAKA 2020/2021  IDARA KUU YA AFYA - FUNGU 52     Mheshimiwa Spika, Mheshimiwa Spika, katika mwaka  2020/21 Wizara kupitia Fungu 52 (Idara Kuu ya Afya)  imejiwekea vipaumbele vifuatavyo ili kuboresha huduma za afya  nchini:-    Kuendelea kuimarisha na kuboresha utoaji wa huduma za  chanjo ili kuwakinga watoto chini ya miaka 5, akina mama  wajawazito na kutoa chanjo nyinginezo za kimkakati za  kukinga na kudhibiti ya magonjwa yanayozuilika kama Homa  ya Ini, kichaa cha mbwa na mengineyo;    Kuimarisha Huduma za Lishe na Kuboresha Usafi wa  Mazingira nchini;    Kuimarisha huduma za kinga dhidi ya magonjwa  yanayoambukiza ikiwa ni pamoja na Malaria, Kifua Kikuu na  UKIMWI pamoja na magonjwa yasiyoambukiza kama vile  magonjwa ya moyo, kisukari na saratani;    Kuimarisha upatikanaji wa dawa, vifaa, vifaa tiba na  vitendanishi katika vituo vyote vya kutolea huduma za afya  nchini;    Kupunguza vifo vya akina mama na watoto wachanga  vinavyotokana na uzazi;    Kuimarisha utoaji wa huduma za afya za kibingwa na  ubingwa bobezi;    Kuendelea kuimarisha miundombinu ya kutolea huduma  katika Hospitali ya Taifa, Maalumu, Rufaa za Kanda na  Mikoa;    Kuimarisha mpango wa Taifa wa utayari wa kukabiliana na  magonjwa ya milipuko, ajali na majanga; na        Kuimarisha mafunzo na maendeleo ya wataalam katika  Sekta ya Afya.     Mheshimiwa Spika, ili kutekeleza vipaumbele vilivyoanishwa  katika mwaka 2020/21, Wizara imekadiria kutumia kiasi cha  shilingi bilioni 900 zitakazotumika kutekeleza majukumu ya  Wizara ikiwa ni pamoja na uendeshaji wa ofisi na miradi wa  maendeleo. Baadhi ya maeneo yaliyotengewa fedha kwa mwaka  2020/21 ni pamoja na:-    Ununuzi na usambazaji wa chanjo shilingi bilioni 51.5  zimetengwa;    Kupunguza Vifo vya akina Mama vitokanavyo na Uzazi na vifo  vya Watoto, jumla ya shilingi bilioni 3.5 zimetengwa kwa  ajili ya kugharamia ujenzi wa vituo 6 vya kukusanyia Damu  Salama (Satellite Blood Banks), katika mikoa 12 yenye uhitaji  mkubwa;    Ununuzi na Usambazaji wa Dawa, vifaa, vifaa tiba na  vitendanishi ambapo shilingi bilioni 246 zimetengwa  ambapo kati ya fedha hizo shilingi bilioni 46 ni kwa ajili ya  Miradi Misonge ambayo ni UKIMWI, Malaria na Kifua Kikuu;    Kuimarisha miundombinu ya kutolea huduma katika Hospitali  ya Taifa, Hospitali Maalumu, Hospitali za Rufaa za Kanda na  Hospitali za Rufaa za Mikoa, shilingi bilioni 28 zimetengwa  kwa ajili ya kuendelea na ujenzi wa miundombinu katika  Hospitali hizo;    Kuendelea kuimarisha huduma za kibingwa na ubingwa  bobezi katika Hospitali ya Taifa, Hospitali Maalum, na  Hospitali za Rufaa za Kanda ambapo, kiasi cha shilingi  bilioni 12.5 kimetengwa kwa ajili ya ununuzi wa vifaa na  vifaa tiba;    Kukabiliana na magonjwa ya milipuko, ajali na majanga  ambapo shilingi milioni 440 zimetengwa; na    Kuboresha miundombinu ya vyuo vya afya na kugharamia  mafunzo na maendeleo ya wataalam katika Sekta ya Afya,  kiasi cha shilingi bilioni 19 zimetengwa kwa ajili ya       kugharamia mitihani, chakula na ukarabati wa miundombinu  vya Vyuo vya Afya.  IDARA KUU YA MAENDELEO YA JAMII - FUNGU 53     Mheshimiwa Spika, katika mwaka 2020/21, Wizara kupitia  Fungu 53 itatekeleza vipaumbele vifuatavyo ili kuboresha  utoaji huduma za ustawi wa jamii na maendeleo ya jamii:-    Kukuza ari ya jamii kushiriki katika kujiletea maendeleo ya  kijamii na kiuchumi kwa kutumia nguvu kazi na rasilimali  zinazowazunguka;    Kuwezesha Taasisi ya Maendeleo ya Jamii Tengeru  kuboresha utoaji wa mafunzo yanayokidhi mahitaji ya soko  na kutekeleza dhana ya uanagenzi;    Kuwezesha Vyuo vya Maendeleo ya Jamii kuboresha utoaji  wa mafunzo yanayokidhi mahitaji ya soko na kutekeleza  dhana ya uanagenzi;    Kuwezesha Taasisi ya Ustawi wa Jamii kuboresha utoaji wa  mafunzo yanayokidhi mahitaji ya soko;    Kupambana na kutokomeza ukatili na udhalilishaji dhidi ya  wanawake, wazee na watoto ikiwa ni pamoja na kudhibiti  wimbi la watoto wanaoishi na kufanya kazi mitaani;    Kuratibu na kuweka mazingira wezeshi ya kuendeleza  huduma atamizi za uwezeshaji kiuchumi kwa makundi ya  jamii yakiwemo wanawake na vijana;    Kuhakikisha uingizwaji wa masuala ya jinsia ikiwa ni  pamoja na kuongeza ushiriki wa wanawake katika ngazi za  maamuzi;    Kuratibu kampeni ya kuhamasisha jamii kubadili mtazamo  katika kutumia fursa mbalimbali za kiuchumi katika kukuza  ajira kwa wanawake na makundi mengine katika jamii;    Kuweka na kuendeleza mifumo imara ya kijamii katika  malezi, ulinzi na maendeleo ya familia na mtoto;    Kuimarisha uratibu na uanzishaji wa vituo vya kulelea  watoto wadogo mchana na vituo vya kijamii vya malezi,  makuzi na maendeleo ya awali ya mtoto;         Kuwezesha upatikanaji wa huduma na mahitaji ya msingi  kwa makundi yenye uhitaji maalum ikiwemo wahanga wa  majanga makubwa, wazee na watoto; na    Kuimarisha ufuatiliaji na uratibu wa Mashirika Yasiyo ya  Kiserikali ili yaweze kutoa mchango chanya katika ujenzi  wa Taifa.     Mheshimiwa Spika, ili kutekeleza vipaumbele vilivyoanishwa  kwa mwaka 2020/21, Wizara kupitia Fungu 53 imekadiria  kutumia kiasi cha shilingi bilioni 33 kwa ajili ya kutekeleza  majukumu mbalimbali ya Wizara ikiwa ni pamoja na uendeshaji  wa ofisi na miradi ya maendeleo. Baadhi ya maeneo  yaliyotengewa fedha kwa mwaka 2020/21 ni pamoja na:-    Kujenga kumbi pacha na hosteli katika Taasisi ya  Maendeleo ya Jamii Tengeru ambapo jumla ya shilingi  bilioni 2.7 zimetengwa;    Kuboresha utoaji wa mafunzo ya taaluma ya maendeleo ya  jamii ili kukidhi mahitaji ya soko na kutekeleza dhana ya  uanagenzi, kukuza ujuzi wa wahitimu na kuwajengea  uwezo wa kujiajiri na kuajiriwa ambapo jumla ya shilingi  bilioni 6.6 zimetengwa;    Kukarabati majengo na miundombinu katika makazi ya  wazee ambapo jumla ya shilingi milioni 400  zimetengwa;    Kujenga Shule ya Maadilisho katika Mkoa wa Geita ambapo  jumla ya shilingi milioni 200 zimetengwa;    Kuimarisha ujenzi wa mahabusu ya watoto katika mikoa ya  Kigoma na Mtwara ambapo jumla ya shilingi milioni 700  zimetengwa;    Kuwezesha Taasisi ya Ustawi wa Jamii kuboresha utoaji wa  mafunzo yanayokidhi mahitaji ya soko ili kukuza ujuzi wa  wahitimu kwa ajili ya kupata uwezo wa kujiajiri na  kuajiriwa. Jumla ya shilingi milioni 250 zimetengwa; na    Kutokomeza ukatili wa kijinsia katika jamii ambapo jumla  ya shilingi milioni 827.95 zimetengwa.      H. SHUKRANI     Mheshimiwa Spika, Mheshimiwa Spika, Wizara imekuwa  ikipata ushirikiano mkubwa kutoka nchi rafiki, Mashirika ya  Kimataifa na sekta nyingine zinazosaidia na kuchangia katika  huduma za Afya, Maendeleo ya Jamii na Ustawi wa Jamii. Hivyo  natumia fursa hii kuwashukuru wadau wote waliounga mkono  Serikali katika juhudi zake za kuimarisha na kuboresha huduma  za Afya, Ustawi na Maendeleo ya jamii nchini. Wadau hao  nimewatambua katika ukurasa wa 188 hadi 193 wa Hotuba  yangu.     Mheshimiwa Spika, katika kipindi cha utendaji wangu wa kazi  nikiwa Waziri, nimepata ushirikiano mkubwa kutoka kwa viongozi  na wafanyakazi wa Wizara ya Afya, Maendeleo ya Jamii, Jinsia,  Wazee na Watoto. Napenda kumshukuru Mheshimiwa Dkt.  Faustine Ndugulile (Mb.), Naibu Waziri wa Afya, Maendeleo  ya Jamii, Jinsia, Wazee na Watoto kwa ushirikiano mkubwa  anaonipa katika kutekeleza majukumu yangu. Aidha, naomba  kuwashukuru Dkt. Zainabu Chaula aliyekuwa Katibu Mkuu  (Afya) na Dkt John K. Jingu Katibu Mkuu (Maendeleo ya  Jamii) kwa mchango wao katika kuwezesha utekelezaji wa  majukumu yangu. Vilevile, nawashukuru Prof. Muhammad  Bakari Kambi, aliyekuwa Mganga Mkuu wa Serikali,  Makamishna, Wakurugenzi na Wakuu wa Vitengo vya Wizara.  Nawashukuru pia wakurugenzi wakuu wa hospitali za Taifa na  Kanda ambao ni Prof. Lawrence M. Museru (Hospitali ya  Taifa Muhimbili), Dr. Respicious L. Boniface (Taasisi ya  Mifupa MOI), Prof. Mohamed Janabi (Taasisi ya Moyo Jakaya  Kikwete), Dr. Julius Mwaiselage, (Taasisi ya Saratani ya  Ocean Road), Dr. Alphonce Chandika (Hospitali ya Benjamin  Mkapa), Dr. Riziki M. Kisonga (Hospitali ya Kibong’oto), Dr.  Erasmus E. Mdeme (Hospitali ya Mirembe) na Wakurugenzi wa  Hospitali za Rufaa za Kanda Dr. Godlove Mbwanji (Hospitali  ya Rufaa Kanda ya Nyanda za Juu Kusini Mbeya), Prof. Abel  Makubi (aliyekuwa Mkurugenzi wa Hospitali ya Bugando) na Dr.  Geleard Masenga (Hospitali ya KCMC).          Mheshimiwa Spika, kipekee naomba kuwashukuru  wakurugenzi na wakuu wa Taasisi zote zilizo chini ya Wizara  ambazo ni MSD, NHIF, TMDA, NIMR, Mamlaka ya Mkemia Mkuu  wa Serikali, TFNC, Taasisi ya Ustawi wa Jamii, Taasisi ya  Maendeleo ya Jamii Tengeru pamoja na Mabaraza ya Kitaaluma  na Bodi za Usajili, Waganga Wakuu wa Mikoa na Wilaya,  Waganga Wafawidhi wa Hospitali, Vituo vya Afya na Zahanati,  Wakuu wa Vyuo vya Mafunzo vilivyo chini ya Wizara na  wafanyakazi wote wa Wizara na Mashirika ya Dini, Mashirika ya  Kujitolea na Mashirika Binafsi. Natoa shukrani kwa sekta zote  ambazo tunashirikiana nazo katika kutoa huduma za afya,  maendeleo ya jamii na ustawi wa jamii pamoja na wananchi  wote kwa ushirikiano wao. Nawaasa waendelee kuzingatia  misingi ya huduma bora na kufanya kazi kwa bidii kwa manufaa  ya taifa letu.     Mheshimiwa Spika, nichukue fursa hii pia kuishukuru familia  yangu, kwa uvumilivu wao na pia kwa kunitia moyo katika  kutekeleza majukumu yangu ya Kitaifa. Kwa wananchi wa Mkoa  wa Tanga nawashukuru kwa ushirikiano wanaoendelea kunipatia  katika kutekeleza majukumu yangu. Naahidi kuwa nitaendelea  kuwaenzi na kuwatumikia kwa nguvu zangu zote ili kuleta  mabadiliko ya haraka ya kimaendeleo katika Mkoa wetu.    MAOMBI YA FEDHA KWA KAZI ZILIZOPANGWA  KUTEKELEZWA KATIKA MWAKA 2020/21  Idara Kuu ya Afya - Fungu 52  Makadirio ya Makusanyo ya Maduhuli kwa Mwaka  2020/21     Mheshimiwa Spika, katika mwaka 2020/21 Wizara na Taasisi  zilizo chini yake imekadiria kukusanya kiasi cha shilingi  467,799,587,522. Kati ya fedha hizo, shilingi  155,046,746,999 zinatarajiwa kukusanywa kutoka vyanzo vya  ndani (Makao Makuu ya Wizara, hospitali za rufaa za mikoa,  Maalum, pamoja na mabaraza). Aidha, Mashirika yaliyo chini ya  Wizara yanakadiriwa kukusanya shilingi 312,752,840,523.  Makusanyo hayo ni sawa na ongezeko la asilimia 21  ikilinganishwa na makadirio ya mwaka 2019/20.      Matumizi ya Kawaida     Mheshimiwa Spika, katika mwaka 2020/21, Wizara kupitia  (Fungu 52) imepanga kutumia kiasi cha shilingi  900,088,240,000 ili iweze kutekeleza majukumu yake. Kati ya  fedha hizo, kiasi cha shilingi 539,128,874,000 kwa ajili ya  Matumizi ya kawaida sawa na asilimia 58 ya bajeti ya Fungu  52, ambapo kiasi cha shilingi 357,565,924,000 ni kwa ajili ya  Mishahara ya Wizara na Taasisi zilizo chini yake, na kiasi cha  shilingi 181,562,950,000 ni kwa ajili ya matumizi mengineyo.  Miradi ya Maendeleo     Mheshimiwa Spika, kwa upande wa shughuli za maendeleo,  Wizara (Fungu 52) inakadiria kutumia shilingi  360,959,366,000 kwa ajili ya Miradi ya Maendeleo sawa na  asilimia 40 ya bajeti ya Fungu 52. Kati ya hizo, fedha za ndani  ni shilingi 280,700,000,000 na fedha za nje ni shilingi  80,259,366,000     Mheshimiwa Spika, kwa mwaka 2020/21 Wizara (Idara Kuu ya  Afya - Fungu 52) inaomba jumla ya Shilingi  900,088,240,000  Idara Kuu ya Maendeleo ya Jamii - Fungu 53  Makadirio ya Makusanyo ya Maduhuli kwa Mwaka  2020/21     Mheshimiwa Spika, katika mwaka 2020/21, Wizara  imekadiria kukusanya shilingi 5,347,250,000 kutokana na  ada na tozo mbalimbali za usajili wa Mashirika Yasiyo ya  Kiserikali, mapato ya ada za mitihani na uuzaji wa mitaala ya  Mafunzo ya Maendeleo ya Jamii na Ustawi wa Jamii na mapato  mengine.  Matumizi ya Kawaida     Mheshimiwa Spika, katika mwaka 2020/21, Wizara  inakadiria kutumia kiasi cha shilingi 26,491,375,000 kwa ajili  ya Matumizi ya Kawaida. Kati ya fedha hizo, shilingi       12,842,081,000 ni Mishahara ya watumishi na shilingi  13,649,294,000 ni Matumizi Mengineyo.  Miradi ya Maendeleo     Mheshimiwa Spika, kwa upande wa shughuli za  maendeleo, Wizara inakadiria kutumia shilingi  6,704,364,000 kwa ajili ya Miradi ya Maendeleo. Kati ya fedha  hizo, shilingi 4,000,000,000 ni fedha za ndani na shilingi  2,704,364,000 ni fedha za nje.     Mheshimiwa Spika, kwa mwaka 2020/21, Wizara (Idara Kuu  ya Maendeleo ya Jamii - Fungu 53) inaomba jumla ya shilingi  33,195,739,000     Mheshimiwa Spika, jumla ya fedha zote zinazoombwa na  Wizara kwa Mafungu yote (Fungu 52 na 53) ni shilingi  933,283,979,000  Na. Fungu Matumizi ya  Kawaida  Miradi ya  Maendeleo Jumla  1 Fungu 52 539,128,874,000 360,959,366,000 900,088,240,000  2 Fungu 53 26,491,375,000 6,704,364,000 33,195,739,000  Jumla 565,620,249,000 367,663,730,000 933,283,979,000     Mheshimiwa Spika, Hotuba hii inapatikana pia katika tovuti  za Wizara ya Afya, Maendeleo ya Jamii, Jinsia, Wazee na  Watoto www.moh.go.tz na www.jamii.go.tz.     Mheshimiwa Spika, naomba kutoa hoja. 