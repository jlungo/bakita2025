  JAMHURI YA MUUNGANO WA TANZANIA  MUHTASARI WA HOTUBA YA WAZIRI WA ARDHI, NYUMBA NA  MAENDELEO YA MAKAZI, MHESHIMIWA JERRY W. SILAA  (MB.), AKIWASILISHA BUNGENI MAKADIRIO YA MAPATO NA  MATUMIZI YA WIZARA KWA MWAKA 2024/25  Dodoma Mei, 2024  2  UTANGULIZI    Mheshimiwa Spika, naomba kutoa hoja kwamba, kutokana na  taarifa iliyowasilishwa leo ndani ya Bunge lako Tukufu na  Mwenyekiti wa Kamati ya Kudumu ya Bunge ya Ardhi, Maliasili na  Utalii iliyochambua na kujadili Bajeti ya Wizara ya Ardhi, Nyumba  na Maendeleo ya Makazi (Fungu 48) na Tume ya Taifa ya Mipango  ya Matumizi ya Ardhi (Fungu 03); Bunge lako Tukufu lipokee na  kujadili Taarifa za Utekelezaji wa Bajeti ya Wizara ya Ardhi, Nyumba na Maendeleo ya Makazi (Fungu 48) na Tume ya Taifa ya Mipango ya Matumizi ya Ardhi (Fungu 03) kwa mwaka 2023/24. Aidha,  naomba Bunge lako Tukufu lijadili na kupitisha Makadirio ya  Mapato na Matumizi ya mafungu hayo mawili kwa mwaka  2024/25.    Mheshimiwa Spika, awali ya yote napenda kutumia fursa hii  kumshukuru Mwenyezi Mungu mwingi wa rehema kwa kutujalia  uhai na afya njema na kutuwezesha kushiriki Mkutano wa 15 wa  Bunge la 12 ambao ni mahsusi kwa ajili ya kujadili Bajeti ya  Serikali. Aidha, kwa heshima na taadhima naomba kutumia fursa  hii kipekee kumshukuru Mhe. Dkt. Samia Suluhu Hassan, Rais wa  Jamhuri ya Muungano wa Tanzania kwa kuniamini na kuniteua  kuwa Waziri wa Ardhi, Nyumba na Maendeleo ya Makazi.  Ninamuahidi kuwa nitaendelea kutekeleza majukumu  aliyonikabidhi kwa juhudi, uadilifu na weledi ili kuleta ufanisi na  kukuza ustawi na maendeleo ya wananchi kupitia sekta ya ardhi.    Mheshimiwa Spika, napenda kutumia fursa hii kumpongeza  Mheshimiwa Dkt. Samia Suluhu Hassan, Rais wa Jamhuri ya  Muungano wa Tanzania kwa kutimiza miaka mitatu tangu ashike  madaraka ya kuongoza Taifa letu. Katika kipindi hiki cha uongozi  wake, Sekta ya Ardhi imepata mafanikio mbalimbali ambayo  yanajumuisha uboreshaji wa sera, sheria, taratibu na mifumo ya  utoaji wa huduma; kuongezeka kwa kasi ya upangaji, upimaji na  umilikishaji wa ardhi nchini; uendelezaji wa makazi; kurahisishwa  kwa taratibu za upatikanaji wa haki za ardhi; utatuzi wa migogoro  ya ardhi; na utoaji wa elimu kwa umma.    Mheshimiwa Spika, nawapongeza Mheshimiwa Dkt. Philip Isdor  Mpango, Makamu wa Rais wa Jamhuri ya Muungano wa Tanzania,  Mheshimiwa Kassim Majaliwa Majaliwa (Mb.), Waziri Mkuu wa  Jamhuri ya Muungano wa Tanzania na Mheshimiwa Dkt. Dotto  Mashaka Biteko (Mb.), Naibu Waziri Mkuu wa Jamhuri ya  Muungano wa Tanzania kwa umahiri wao katika kumsaidia  Mheshimiwa Rais kusimamia na kuratibu shughuli za Serikali ya  Jamhuri ya Muungano wa Tanzania. Nawashukuru kwa maelekezo  na ushauri wanaonipa ambao umeniwezesha kutekeleza majukumu  ya kuongoza sekta hii muhimu kwa maendeleo ya Taifa letu. Aidha,  nampongeza Mheshimiwa Dkt. Hussein Ali Mwinyi, Rais wa  Zanzibar na Mwenyekiti wa Baraza la Mapinduzi kwa uongozi wake  mahiri katika kusimamia maslahi na ustawi wa wananchi wa  Zanzibar na kuendelea kudumisha Muungano wetu ambao  umetimiza miaka 60.    Mheshimiwa Spika, kipekee nakupongeza wewe binafsi pamoja  na Mheshimiwa Mussa Azzan Zungu (Mb.), Naibu Spika wa Bunge  la Jamhuri ya Muungano wa Tanzania kwa kuongoza na  kusimamia kwa umahiri shughuli za Bunge. Aidha, nawapongeza  Mheshimiwa Najma Murtaza Giga (Mb.), kwa kuendelea kusimamia  kwa ufanisi shughuli za Bunge kama Mwenyekiti wa Bunge. Vilevile,  nawapongeza Mheshimiwa Dkt. Joseph Kizito Mhagama (Mb.) na  Mheshimiwa Deodatus Philip Mwanyika (Mb.) kwa kuteuliwa kuwa  Wenyeviti wa Bunge. Tunawaombea kwa Mwenyezi Mungu awajalie afya  njema na hekima ili muweze kutekeleza majukumu ya kusimamia  shughuli za Bunge kwa maslahi ya wananchi na Taifa kwa ujumla.    Mheshimiwa Spika, naomba kutumia fursa hii kumpongeza  Mhe. Kassim Majaliwa Majaliwa (Mb.), Waziri Mkuu wa Jamhuri ya  Muungano wa Tanzania, kwa Hotuba yake ya Bajeti ambayo  imewasilisha utekelezaji wa malengo ya Serikali kwa mwaka  2023/24, pamoja na mwelekeo wa shughuli za Serikali kwa mwaka  2024/25.     Kwa hakika, hotuba hiyo imetoa mwelekeo wa utekelezaji wa  majukumu ya sekta ya ardhi katika kuongeza kasi ya upangaji,  upimaji na umilikishaji ardhi pamoja na uhakiki na upimaji wa  mipaka ya vijiji kama njia mojawapo ya kudhibiti migogoro ya  ardhi. Ninaahidi kuwa, Wizara itayafanyia kazi masuala yote  yaliyoainishwa katika hotuba hiyo ili kufikia malengo ya Serikali  yaliyokusudiwa.    Mheshimiwa Spika, natoa shukrani zangu za dhati kwa Kamati  ya Kudumu ya Bunge ya Ardhi, Maliasili na Utalii chini ya uongozi  wa Mwenyekiti Mheshimiwa Timotheo Paul Mzava (Mb.) na Makamu  Mwenyekiti Mheshimiwa Najma Murtaza Giga (Mb.) kwa utekelezaji  wa majukumu ya usimamizi wa Sekta ya Ardhi. Maoni na ushauri  ambao wamekuwa wakiutoa mara kwa mara umesaidia kuongeza  tija na ufanisi katika utoaji wa huduma za sekta ya ardhi.  Tunawaahidi kuendelea kuzingatia maoni na ushauri wao ili  kutimiza azma ya Serikali ya Awamu ya Sita ya kuhakikisha kuwa  sekta ya ardhi inachangia ipasavyo katika ukuaji wa uchumi wa  nchi, kuimarisha usalama wa milki na kudhibiti migogoro ya ardhi.    Mheshimiwa Spika, nampongeza Mheshimiwa Dkt. Dotto  Mashaka Biteko (Mb.) kwa kuteuliwa kuwa Naibu Waziri Mkuu wa  Jamhuri ya Muungano wa Tanzania na Waziri wa Nishati. Aidha,  nawapongeza Waheshimiwa Wabunge walioaminiwa na kuteuliwa  na Mheshimiwa Rais, Dkt. Samia Suluhu Hassan kushika nyadhifa  mbalimbali za uongozi katika Serikali ya Jamhuri ya Muungano wa  Tanzania. Nawatakia kila la heri katika utekelezaji wa majukumu  yao.    Mheshimiwa Spika, natoa shukrani na pongezi za dhati kwa  viongozi wa Chama cha Mapinduzi katika ngazi zote kwa maelekezo, miongozo, ushauri na ushirikiano wanaoendelea kunipatia  katika utekelezaji wa majukumu yangu. Aidha, nawashukuru  wananchi wa Jimbo la Ukonga kwa ushirikiano wanaoendelea kunipa kwa kipindi chote cha kuwawakilisha hapa Bungeni. Aidha,  kipekee kabisa, naishukuru familia yangu kwa kuwa karibu nami  na kuendelea kuniunga mkono katika utekelezaji wa majukumu  yangu.     Kadhalika, nawashukuru viongozi wa dini kwa sala na dua ambazo  zinanipa nguvu katika kutekeleza majukumu yangu.  Salamu za Pole    Mheshimiwa Spika, naomba nitumie fursa hii kutoa pole kwa  Mheshimiwa Dkt. Samia Suluhu Hassan, Rais wa Jamhuri ya  Muungano wa Tanzania, Mheshimiwa Dkt. Hussein Ali Mwinyi,  Rais wa Zanzibar na Mwenyekiti wa Baraza la Mapinduzi, wanafamilia wote, Bunge lako Tukufu, ndugu, jamaa, marafiki na Watanzania kwa ujumla kwa kuondokewa na kiongozi wetu mpendwa  Hayati Ali Hassan Mwinyi aliyekuwa Rais wa Awamu ya Pili wa  Jamhuri ya Muungano wa Tanzania. Hakika tutaendelea kumuenzi  kwa kuleta mageuzi ya kiuchumi na kisiasa nchini.    Mheshimiwa Spika, mwezi Februari, 2024, Taifa letu lilipata  msiba wa kuondokewa na aliyewahi kuwa Mbunge wa Jimbo la  Monduli na Waziri Mkuu wa Jamhuri ya Muungano wa Tanzania  Mheshimiwa Edward Ngoyai Lowassa. Nitumie fursa hii kumpa pole  Mheshimiwa Dkt. Samia Suluhu Hassan, Rais wa Jamhuri ya  Muungano wa Tanzania, wanafamilia, ndugu, jamaa, marafiki na  Watanzania wote kwa kumpoteza kiongozi huyo mahiri. Kipekee,  natoa pole kwa Mheshimiwa Fredrick Edward Lowassa kwa  kuondokewa na Baba yake mpendwa. Aidha, natoa pole kwako  wewe binafsi, Mheshimiwa Mussa Azzan Zungu (Mb.), Naibu Spika  wa Bunge la Jamhuri ya Muungano wa Tanzania, Waheshimiwa  Wabunge, Watumishi wa Ofisi ya Bunge, familia na Watanzania  kwa ujumla kwa kuondokewa na Mheshimiwa Ahmed Yahya  Abdulwakil, aliyekuwa Mbunge wa Kwahani, Zanzibar na  Mheshimiwa Francis Leonard Mtega, aliyekuwa Mbunge wa  Mbarali. Hakika michango yao itaendelea kukumbukwa.    Mheshimiwa Spika, nitumie fursa hii kuwapa pole Watanzania  wote waliopoteza ndugu, jamaa na mali kutokana na maafa, ajali na  majanga yaliyosababisha athari mbalimbali zikiwemo vifo, majeruhi, uharibifu wa mali na mazingira yaliyotokea katika maeneo mbalimbali nchini.     Tunamwomba Mwenyezi Mungu awajalie uponyaji wa haraka watanzania wenzetu waliojeruhiwa ili waweze kupona na kurejea katika shughuli zao za kila siku za ujenzi wa Taifa. Aidha, tunamwomba Mwenyezi Mungu awalaze marehemu wote mahali pema peponi.  Amina.    Mheshimiwa Spika, baada ya maelezo hayo ya utangulizi, naomba sasa nitoe taarifa kuhusu utekelezaji wa Mpango na Bajeti ya  Wizara kwa mwaka 2023/24 pamoja na makadirio ya mapato na  matumizi kwa mwaka 2024/25. Bajeti ya Wizara imeandaliwa kwa  kuzingatia Dira ya Taifa ya Maendeleo (2025); Ilani ya Chama cha  Mapinduzi ya Uchaguzi Mkuu wa Mwaka 2020; Mpango wa Tatu wa  Maendeleo wa Taifa wa Miaka Mitano (2021/22–2025/26); Mpango  Mkakati wa Wizara; Mikataba; Itifaki; Mipango na Makubaliano ya  Kikanda na Kimataifa; Sera, Sheria, Kanuni, Taratibu na Miongozo  mbalimbali ya Sekta ya Ardhi; na maelekezo ya Viongozi Wakuu wa  Serikali. Maeneo ya kipaumbele yatakayotiliwa mkazo na Wizara  katika mwaka 2024/25 ni pamoja na:-    Kuongeza kasi ya upangaji, upimaji na umilikishaji wa ardhi  mijini na vijijini;    Kuimarisha mifumo ya utatuzi wa migogoro ya ardhi;    Kuimarisha mifumo ya TEHAMA katika utunzaji wa kumbukumbu, utoaji wa huduma na upatikanaji wa taarifa za  ardhi;    Kuhakikisha uwepo wa nyumba bora, ukuaji wa sekta ya milki  na maendeleo ya makazi kwa ajili ya maendeleo ya kiuchumi  na kijamii; na    Kuimarisha mipaka ya kimataifa.    UTEKELEZAJI WA MPANGO NA BAJETI KWA MWAKA 2023/24  NA MALENGO YA MWAKA 2024/25.  Mapato na Matumizi    Mheshimiwa Spika, katika mwaka 2023/24 Wizara iliidhinishiwa jumla ya shilingi bilioni 163.17 kwa ajili ya Matumizi ya  Kawaida na Miradi ya Maendeleo. Kati ya fedha hizo Shilingi Bilioni    43 ziliidhinishwa kwa ajili ya Mishahara (PE); Shilingi Bilioni    61 kwa ajili ya Matumizi Mengineyo (O   na Shilingi Bilioni    13 kwa ajili ya miradi ya maendeleo (DE  . Kati ya fedha za  miradi ya maendeleo, Shilingi Bilioni 14.01 ni fedha za ndani na  Shilingi Bilioni 68.12 ni fedha za nje. Aidha, kutokana na mahitaji,  Wizara iliongezewa bajeti ya Shilingi Bilioni 287.66 kwa ajili ya kulipa madeni ya Wazabuni, Watumishi na Wakandarasi. Ongezeko  hilo limefanya bajeti ya Wizara kufikia Shilingi Bilioni 450.83.    Mheshimiwa Spika, hadi tarehe 15 Mei, 2024, jumla ya  Shilingi Bilioni 423.13 zilipokelewa, sawa na asilimia 93.86 ya bajeti ya Shilingi Bilioni 450.83. Kati ya fedha hizo, Shilingi Bilioni    72 ni mishahara ya watumishi wa Wizara na Taasisi sawa na  asilimia 79.94 ya bajeti husika; Shilingi Bilioni 21.94 ni matumizi  mengineyo ya Wizara na Taasisi sawa na asilimia 56.24 ya bajeti  husika na Shilingi Bilioni 366.47 ni miradi ya maendeleo sawa na  asilimia 99.48. Kati ya fedha za miradi ya maendeleo zilizopokelewa, Shilingi Bilioni 309.53 ni fedha za ndani sawa na asilimia    52; na Shilingi Bilioni 56.94 ni fedha za nje sawa na asilimia    26.  Ukusanyaji wa Maduhuli    Mheshimiwa Spika, katika mwaka 2023/24, Wizara kupitia Fungu 48 ilipanga kukusanya shilingi bilioni 300. Hadi tarehe 15 Mei,  2024, Wizara imekusanya shilingi bilioni 136 sawa na asilimia 45.3  ya lengo.    Mheshimiwa Spika, pamoja na jukumu la ukusanyaji wa maduhuli kuhamishiwa Ofisi ya Rais - TAMISEMI, Wizara imeendelea  kuwasiliana na Wizara ya Fedha kupendekeza jukumu la kukusanya kodi ya pango la ardhi liendelee kutekelezwa na Wizara ya  Ardhi, Nyumba na Maendeleo ya Makazi na iwezeshwe kwa kurudishiwa sehemu ya fedha (retention) kwa ajili ya makusanyo. Pendekezo hili linatokana na sababu mbalimbali zikiwemo: ukusanyaji  wa kodi ya pango la Ardhi ni jukumu la kisheria lililoainishwa chini  ya kifungu cha 25 na 33 cha Sheria ya Ardhi (Sura 113);  ukusanyaji unahitaji wataalamu wa sekta ya ardhi ambao Wizara  ndio mamlaka yao ya ajira na nidhamu; na mfumo wa TEHAMA wa  Wizara unaotunza kumbukumbu za wamiliki umeunganishwa na  shughuli kuu za kisekta za upangaji, upimaji, uthamini na  umilikishaji ardhi na hivyo kupunguza changamoto za ukusanyaji  zilizokuwepo hapo awali.    Mheshimiwa Spika, katika mwaka 2024/25, Wizara imepanga  kukusanya shilingi bilioni 250 kutoka vyanzo mbalimbali vya  mapato. Lengo hili litafikiwa kwa kuendelea kuimarisha mifumo ya  TEHAMA kwa lengo la kurahisisha ukusanyaji wa maduhuli kidigitali; kuongeza kasi ya upangaji, upimaji na usajili wa ardhi; kuendelea kufuatilia madeni ya kodi ya pango la ardhi kutoka katika  mashirika, taasisi za umma na wamiliki binafsi; na kutoa elimu  kwa umma kuhusu umuhimu wa kulipa kodi ya pango la ardhi kwa  wakati.  Mapato na Matumizi ya Fungu Na. 03    Mheshimiwa Spika, katika mwaka 2023/24 Tume ya Taifa ya  Mipango ya Matumizi ya Ardhi (Fungu 03) iliidhinishiwa jumla ya  shilingi bilioni 8.2. Kati ya fedha hizo, shilingi bilioni 2.49 ni  mishahara ya watumishi (PE); shilingi bilioni 2.29 ni fedha za  Matumizi Mengineyo (O  ; na shilingi bilioni 3.41 ni fedha za ndani  kwa ajili ya utekelezaji wa miradi ya Maendeleo.    Mheshimiwa Spika, hadi tarehe 15 Mei, 2024, Tume imepokea  jumla ya Shilingi Bilioni 7.33 kati ya bajeti ya Shilingi Bilioni 8.82  sawa na asilimia 83.11 ya bajeti iliyoidhinishwa. Kati ya fedha  zilizopokelewa, Shilingi Bilioni 1.37 ni kwa ajili ya Matumizi  Mengineyo (O  ; Shilingi Bilioni 2.55 ni Mishahara; na Shilingi  Bilioni 3.41 fedha za ndani kwa ajili ya utekelezaji wa Mradi wa  Upangaji wa Matumizi ya Ardhi.  Ukusanyaji wa Maduhuli    Mheshimiwa Spika, katika mwaka 2023/24, Tume ilipanga  kukusanya shilingi milioni 18 kutokana na kodi ya pango la  nyumba zilizopo Tabora. Hadi, tarehe 15 Mei, 2024 shilingi milioni    5 zimekusanywa sawa na asilimia 53 ya lengo. Aidha, Tume  ilipanga kuhamasisha wadau kuchangia kiasi cha shilingi milioni  700 kwa ajili ya shughuli za upangaji wa Matumizi ya Ardhi. Hadi  tarehe 15 Mei, 2024 jumla ya shilingi bilioni 2.77 zilipokelewa  kutoka kwa wadau mbalimbali.  UANDAAJI WA HATIMILIKI NA USAJILI WA NYARAKA    Mheshimiwa Spika, katika mwaka 2023/24, Wizara iliahidi  kuandaa Hatimiliki 500,000, Hati za Hakimiliki za Kimila 520,000  na Hati za Sehemu ya Jengo 1,000. Aidha, Wizara iliahidi kusajili  miamala ya Hatimiliki na Nyaraka za Kisheria 100,000 na kutoa  Vyeti vya Ardhi ya Kijiji 100. Hadi tarehe 15 Mei, 2024, Wizara  imeandaa na kusajili Hatimiliki 87,240 sawa na asilimia 17.4 ya  lengo na Hati za Hakimiliki za Kimila 21,953 sawa na asilimia 4.2  ya lengo. Kwa upande wa Vyeti vya Ardhi ya Kijiji, jumla ya vyeti 56  vimeandaliwa sawa na asilimia 56 ya lengo, Hati za Sehemu ya  Jengo 324 sawa na asilimia 32.4 ya lengo na miamala ya Hatimiliki  na Nyaraka za Kisheria 95,456 sawa na asilimia 95.4 ya lengo  zimesajiliwa.     Mheshimiwa Spika, ili kuongeza kasi ya umilikishaji, Wizara  imeendelea kuchukua hatua mbalimbali zikiwemo utekelezaji wa  Mradi wa Uboreshaji Usalama wa Milki za Ardhi; Programu ya  Kupanga, Kupima na Kumilikisha Ardhi; kuboresha mifumo ya  TEHAMA katika utoaji wa huduma; na kuchukua hatua za kinidhamu kwa watumishi na kampuni zinazofanya kazi za urasimishaji zilizokiuka maadili. Aidha, Serikali kupitia Sheria ya  Fedha ya mwaka 2023 ilichukua hatua ya kupunguza gharama za  umilikishaji kwa zaidi ya asilimia 50. Hatua hiyo imeongeza kasi ya  umilikishaji wa ardhi ambapo Hatimiliki zilizosajiliwa zimeongezeka  kutoka Hatimiliki 76,746 kwa kipindi cha Julai, 2022 hadi Mei,  2023 mpaka Hatimiliki 87,240 kwa kipindi cha Julai, 2023 mpaka  Mei, 2024. Vilevile, utoaji wa Hatimiliki umeongezeka kutoka Hatimiliki 67,331 mwaka 2020/21 hadi Hatimiliki 86,398 mwaka  2022/23 kutokana na huduma za ardhi kuanza kutolewa katika  Ofisi za Ardhi za Mikoa.  Nawahimiza wananchi kote nchini kuendelea kutumia Ofisi za  Ardhi za Mikoa kupata huduma na fursa ya punguzo la tozo za  umilikishaji kuhakikisha kuwa wanamilikishwa maeneo yao  kwa mujibu wa sheria.    Mheshimiwa Spika, katika mwaka 2024/25, Wizara imepanga  kuandaa na kutoa Hati za Hakimiliki za Kimila 520,000, Hatimiliki  500,000, Vyeti vya Ardhi ya Kijiji 1,000 na Hati za Sehemu ya Jengo 1,000. Vilevile, miamala ya Hatimiliki na Nyaraka za kisheria  100,000 zitasajiliwa.  Usimamizi wa Ardhi ya Uwekezaji    Mheshimiwa Spika, Wizara inaratibu na kusimamia ardhi ya  uwekezaji kwa kushirikiana na taasisi za uwekezaji nchini ili  kuhakikisha ardhi kama rasilimali muhimu inaleta tija kiuchumi  na kijamii. Usimamizi huu unahusisha ugawaji na usimamizi wa  ardhi kwa wawekezaji wa ndani na nje ya nchi kupitia Kamati ya  Kitaifa ya Ugawaji Ardhi. Hadi tarehe 15 Mei, 2024, maombi 191 ya  ardhi ya uwekezaji yenye ukubwa wa hekta 11,613.08 yaliidhinishwa kwa ajili ya uwekezaji ambapo kati ya hayo maombi 61 ni ya  raia wa Tanzania na 130 ni ya wawekezaji kutoka nje ya nchi.     Uwekezaji wa nje una mtaji wenye thamani ya dola za Marekani  milioni 704.21 sawa na shilingi Trilioni 1.82.  Utatuzi wa Migogoro ya Ardhi Kupitia Kliniki za Ardhi    Mheshimiwa Spika, kliniki za Ardhi ni mpango wa Wizara  wenye lengo la kuhakikisha kuwa wananchi wote wenye kuhitaji  huduma au wenye changamoto za ardhi wanapatiwa huduma karibu na maeneo wanayoishi kwa haraka na ufanisi unaotarajiwa na  jamii. Kwa kutambua hilo, Wizara kwa kushirikiana na mamlaka  nyingine za Serikali imekuwa ikiendesha zoezi la kliniki za ardhi  kwenye Mikoa na Mamlaka za Serikali za Mitaa ambapo wataalam  wa kada zote za ardhi wanakuwepo eneo moja kwa wakati mmoja  hivyo kuwezesha upatikanaji wa huduma zote za ardhi papo kwa  papo. Katika kipindi cha kuanzia Julai, 2023 hadi Mei, 2024 kliniki  za ardhi zimefanyika katika Mikoa na Mamlaka za Serikali za Mitaa  chini ya Viongozi wa Wizara, Waheshimiwa Wakuu wa Mikoa na  Wilaya. Kwa kutambua umuhimu wa kliniki za ardhi na matokeo  chanya yanayopatikana, Viongozi Wakuu wa Wizara wamefanya ziara kwenye majiji yote nchini na kushirikana na viongozi wa maeneo hayo kushughulikia changamoto za wananchi na kuzitafutia  ufumbuzi. Majiji hayo ni Dar es Salaam, Arusha, Mwanza, Mbeya,  Dodoma na Tanga. Napenda kutoa pongezi kwa Waheshimiwa  Wakuu wa Mikoa na Wilaya kote nchini ambao wameshirikiana  kwa karibu sana na Makamishna wa Ardhi Wasaidizi wa Mikoa  na wataalamu wa sekta ya ardhi katika kuendesha na  kusimamia Kliniki za ardhi katika maeneo yao.    Mheshimiwa Spika, kliniki za ardhi zimeonesha mafanikio  kutokana na wananchi wengi kujitokeza kusikilizwa kwa uhuru na  uwazi kisha changamoto zao kupatiwa ufumbuzi kwa haraka. Hadi  tarehe 15 Mei, 2024, wananchi 35,963 walihudumiwa katika mikoa  22 iliyoendesha kliniki za ardhi. Migogoro na malalamiko 7,444  yaliyopokelewa ambapo migogoro na malalamiko 4,565  yalishughulikiwa. Aidha, Hatimilki 17,553 zilikamilishwa na  kukabidhiwa kwa wamiliki na maombi mapya ya hati 13,289 yalipokelewa. Katika kliniki hizo, jumla ya shilingi bilioni 3.03  zilikusanywa kama tozo na ada mbalimbali za kisheria.    Mheshimiwa Spika, kufuatia uendeshaji wa zoezi la Kliniki za  Ardhi, Wizara imebaini vyanzo mbalimbali vya malalamiko na migogoro ya ardhi. Vyanzo hivyo ni pamoja na madai ya fidia, utolewaji  wa milki pandikizi, uvamizi wa maeneo ya umma na binafsi,  udanganyifu na utapeli kwa kutumia nyaraka za kughushi, ucheleweshaji wa huduma, mwingiliano wa mipaka, madai ya mali za  urithi au wanandoa, utekelezaji wa miradi ya urasimishaji na  upimaji shirikishi na uelewa mdogo wa baadhi ya wananchi kuhusu masuala ya umiliki wa ardhi.    Mheshimiwa Spika, Wizara itaendelea kushirikiana na Taasisi  nyingine za Serikali kuchukua hatua kwa wananchi wanaotumia  nyaraka za kughushi au kuvamia viwanja vyenye umiliki kwa kuwafikisha mahakamani na kurejesha maeneo hayo kwa wamiliki  halali. Aidha, Wizara imeanzisha Dawati Maalum katika Ofisi za  Ardhi za Mikoa ili kuwezesha wananchi wenye migogoro ya ardhi  hasa yenye sura ya jinai kuwasilisha malalamiko yao ili yapatiwe  ufumbuzi. Natoa wito kwa wananchi na wadau wote wa ardhi  wenye changamoto zinazotokana na vitendo vya dhuluma  kuendelea kujitokeza kutoa malalamiko yao ili kuiwezesha  Wizara kuchukua hatua stahiki.  Utatuzi wa Migogoro ya Ardhi katika Vijiji 975    Mheshimiwa Spika, Wizara inaratibu utekelezaji wa Maelekezo  ya Baraza la Mawaziri kuhusu utatuzi wa migogoro ya matumizi ya  ardhi ya vijiji na Mitaa 975 nchini. Katika utekelezaji wa maamuzi  haya, tathmini imebainisha kuwa vijiji na mitaa yenye migogoro ni  1,004 (Vijiji 981 na Mitaa 23) badala ya 975 kama ilivyobainishwa  hapo awali.    Mheshimiwa Spika, hadi tarehe 15 Mei, 2024 utekelezaji wa  uamuzi katika vijiji 438 na mitaa 13 umekamilika na utekelezaji  katika vijiji 543 na mitaa 10 unaendelea. Utekelezaji huo umewezesha ardhi yenye ukubwa wa ekari milioni 2.4 kumegwa na kurejeshwa kwa wananchi ikijumuisha ekari milioni 1.65 kutoka  kwenye maeneo ya hifadhi, ranchi na mashamba ya Serikali; ekari  707,962 kutoka kwenye Mapori Tengefu 12 na ekari 46,715 kutoka kwenye Hifadhi za Misitu saba (7).     Vilevile, maeneo 18 kati ya 20 yamefanyiwa uthamini na kiasi cha  shilingi bilioni 178.57 kinahitajika kwa ajili ya kuhamisha wananchi kutoka kwenye maeneo ya Hifadhi na vyanzo vya maji. Kati ya  maeneo yaliyothaminiwa, wananchi wa maeneo sita (6) wamelipwa  fidia kiasi cha shilingi bilioni 20.1.    Mheshimiwa Spika, ili kuimarisha usimamizi wa mipaka ya  Hifadhi, vigingi 32,838 vimesimikwa na mkuza kuchongwa kuzunguka maeneo ya Hifadhi za Taifa 21, Mapori ya Akiba 29 na Hifadhi  za Misitu 416. Pia, Serikali kupitia Tangazo la Serikali Na. 754 la  tarehe 20/10/2023, imerekebisha mpaka wa Hifadhi ya Taifa ya  Ruaha kwa kumega eneo lenye ukubwa wa kilometa za mraba 478  kwenda kwa wananchi. Utekelezaji wa maagizo ya Baraza la Mawaziri utakamilishwa kwa kumalizia kazi za uthamini na kulipa fidia;  upimaji upya wa vijiji vinavyomegewa maeneo; kushughulikia maeneo yenye changamoto zaidi ambayo yanahusisha baadhi ya vijiji  vitakavyoondolewa katika maeneo ya hifadhi, vyanzo vya maji na  maeneo muhimu kwa ajili ya ulinzi na usalama wa Nchi. Utekelezaji  wa kazi hizo umepangwa kukamilika ifikapo Juni, 2024. Mwelekeo  wa Wizara ni kuweka mifumo thabiti ya usimamizi na ufuatiliaji  kwa kushirikiana na wadau wote muhimu ili kupunguza migogoro  mikubwa kama hii kuendelea kujitokeza.  Mabaraza ya Ardhi na Nyumba ya Wilaya    Mheshimiwa Spika, Wizara imeendelea kuhakikisha Mabaraza  ya Ardhi na Nyumba ya Wilaya yanaundwa na kufanya kazi katika  Wilaya zote nchini. Hadi tarehe 15 Mei, 2024 jumla ya Mabaraza  139 yameundwa ambapo kati ya hayo Mabaraza 104 yanatoa huduma. Napenda kutumia fursa hii kuzihimiza Sekretarieti za  Mikoa pamoja na Ofisi za Wilaya kuwezesha upatikanaji wa  majengo ya ofisi na Wajumbe wa Baraza ili Mabaraza 35  yaliyobaki yaweze kutoa huduma.    Mheshimiwa Spika, katika mwaka 2023/24, Wizara ilipanga  kushughulikia mashauri 33,250. Hadi tarehe 15 Mei, 2024 Wizara  imeshughulikia mashauri 29,573 ambapo mashauri mapya ni  14,093 na mashauri ya zamani ni 15,480. Kati ya hayo, mashauri  15,550 yameshughulikiwa na kutolewa uamuzi na mashauri  14,023 yanaendelea kushughulikiwa. Aidha, Wizara imeendelea  kufanya maboresho ya Mfumo wa Kielektroniki wa Kusimamia  Mashauri katika Mabaraza ya Ardhi na Nyumba ya Wilaya ili kuongeza ufanisi. Katika mwaka 2024/25 Wizara itashughulikia mashauri 14,023 yaliyobaki na mengine yatakayojitokeza.  UTHAMINI WA MALI    Mheshimiwa Spika, katika mwaka 2023/24, Wizara ilipanga  kuratibu na kusimamia uandaaji na uidhinishaji wa taarifa za  uthamini 54,000 ambapo kati ya hizo, taarifa za uthamini wa kawaida ni 20,000 na taarifa za fidia zenye wafidiwa 34,000 na  kushughulikia malalamiko 30 ya uthamini wa fidia. Hadi tarehe 15  Mei, 2024, Wizara imeidhinisha taarifa za uthamini 57,285 sawa  na asilimia 111.66 ya lengo ambapo kati ya hizo, taarifa za uthamini wa kawaida ni 22,311 na taarifa za uthamini wa fidia 34,974.  Aidha, malalamiko 91 ya fidia yalipokelewa na kushughulikiwa.  Vilevile, Wizara imeendelea kushirikiana na Mamlaka ya Hifadhi ya  Ngorongoro kufanya uthamini wa mali za wananchi wa Ngorongoro  wanaohama kwa hiari kupisha shughuli za uhifadhi. Uthamini  umefanyika kwa awamu sita (6) katika kata 11 na vijiji 25 ambapo  mali za kaya 650 zenye thamani ya shilingi bilioni 3.79 zimefanyiwa uthamini.    Mheshimiwa Spika, kumekuwepo malalamiko yanayohusu  ulipaji wa fidia kutoka katika maeneo mbalimbali nchini. Malalamiko hayo yanatokana na wananchi kutofahamu kwa hakika wadau  wanaohusika na ulipaji wa fidia; baadhi ya taasisi kufanya uthamini wa fidia bila kuwepo fedha kwa ajili ya malipo ya fidia; na  kutozingatiwa kwa taratibu za uhakiki wa taarifa za uthamini wa  fidia kwa mujibu wa Sheria ya Uthamini na Usajili wa Wathamini,  Sura 138.     kuondoa malalamiko ambayo yamekuwa yakijitokeza mara kwa  mara, Wizara imetoa Waraka wa Uthamini na Fidia Na. 1 wa Mwaka 2024 ambao pamoja na mambo mengine unaelekeza taratibu zinazopaswa kuzingatiwa wakati wa shughuli za uthamini, uhakiki  wa taarifa za uthamini na ulipaji wa fidia. Naomba ifahamike kuwa, jukumu la Wizara ni kuratibu uthamini na wajibu wa kulipa  fidia ni wa taasisi itakayonufaika na uthamini huo. Aidha,  natoa wito kwa wadau wote wa uthamini kuhakikisha wanazingatia Waraka wa Uthamini na Fidia.    Mheshimiwa Spika, katika mwaka 2024/25, Wizara itaratibu  na kusimamia uandaaji wa taarifa za uthamini 54,000. Kati ya  hizo, taarifa za uthamini wa kawaida ni 20,000 na taarifa za  uthamini wa fidia 34,000.  UPANGAJI NA UENDELEZAJI WA MIJI NA MAKAZI    Mheshimiwa Spika, upangaji miji na makazi ni mojawapo ya  majukumu ya msingi ya Wizara ambayo yanaratibiwa na kutekelezwa kwa mujibu wa sera, sheria, kanuni na taratibu za uendelezaji miji. Utekelezaji wa jukumu hili unalenga kuwa na makazi  yaliyopangwa, kuhifadhi mazingira na kuwa na uhakika wa ardhi  kwa ajili ya matumizi mbalimbali ikiwemo uwekezaji.  Udhibiti na Usimamizi wa Uendelezaji Miji (mabadiliko ya matumizi ya ardh  .    Mheshimiwa Spika, kutokana na kuongezeka kwa shughuli za  kiuchumi na kijamii kumekuwepo na ongezeko la ukuaji wa miji na  kusababisha hitaji kubwa la kubadili matumizi ya ardhi, Wizara  imefanya marekebisho ya Kanuni za Viwango vya Kupanga Ukubwa  wa Ardhi kwa matumizi mbalimbali ili kukidhi mahitaji ya sasa na  ya baadaye. Pia, imeboresha Kanuni ya Makundi ya Matumizi na  Madaraja ya Matumizi ili kuwezesha matumizi ya ardhi kushabihiana hivyo kuondoa migogoro ya matumizi ya ardhi. Vilevile, katika  Kanuni hiyo mchakato wa mabadiliko ya matumizi ya ardhi umeboreshwa ambapo maombi yatajadiliwa katika ngazi ya mtaa na  Kamati ya Ulinzi na Usalama ya Wilaya ndipo yajadiliwe na Kamati  za Halmashauri ili kuimarisha ushirikishwaji wa wadau hivyo kupunguza migogoro ya ardhi.     Mheshimiwa Spika, maeneo ya wazi yanapaswa kusimamiwa,  kutunzwa na kulindwa ili yatumike kwa maslahi mapana ya umma.  Hata hivyo, maeneo hayo yamekuwa yakivamiwa na kubadilishwa  matumizi au kutumiwa vinginevyo kutokana na sababu nyingi  zikiwemo uvamizi wa makusudi, kutolipwa fidia kwa wamiliki wa  asili, kutumika kama vyanzo vya mapato ya Halmashauri na  usimamizi usioridhisha wa Mamlaka zilizopewa kusimamia maeneo  hayo. Ili kukabiliana na matumizi holela ya maeneo hayo, matumizi  ya maeneo ya wazi yamewekewa utaratibu wa kuidhinishwa na  Wizara endapo yatahitajika kutumika kwa maslahi ya nchi.  Napenda kusisitiza kuwa maeneo ya wazi ni lazima yatunzwe,  yalindwe na kudumishwa ili yatumike kwa manufaa ya umma  yakiwemo kufanyia mikutano ya hadhara, kupendezesha  mandhari na mazingira ya mji, michezo kwa watoto katika  mitaa, watu kupumzika, kufanyia chanjo kwa umma na  kutumika kama hifadhi ya watu na misaada wakati wa maafa,  majanga au dharura.    Mheshimiwa Spika, katika mwaka 2023/24, Wizara ilipanga  kuratibu na kuidhinisha mabadiliko ya matumizi ya ardhi 500.  Hadi tarehe 15 Mei, 2024, maombi 465 sawa na asilimia 93.2 ya  mabadiliko ya matumizi ya ardhi yaliidhinishwa. Katika mwaka  2024/25 Wizara itaendelea kupokea na kuidhinisha maombi ya  mabadiliko ya matumizi ya ardhi 500 kwa kuzingatia sheria na  kanuni za mipangomiji.  Urasimishaji wa Makazi    Mheshimiwa Spika, Sera ya Taifa ya Ardhi ya mwaka 1995 na  Sera ya Taifa ya Maendeleo ya Makazi ya mwaka 2000 zinaelekeza  kuwa maeneo ya makazi yaliyoendelezwa bila kupangwa yatarasimishwa. Katika kutekeleza matakwa ya sera hizi, Wizara  imeendelea kuratibu urasimishaji wa makazi yaliyoendelezwa bila  kupangwa kwa kuishirikisha jamii, asasi za kiraia na sekta binafsi.  Katika mwaka 2023/24, Wizara ilipanga kurasimisha makazi  300,000. Hadi tarehe 15 Mei, 2024, jumla ya makazi 237,424  sawa na asilimia 79.1 yamerasimishwa katika Mamlaka za Upangaji 37.     Mheshimiwa Spika, katika mwaka 2024/25, Wizara itarasimisha makazi 500,000. Pia, Wizara kwa kushirikiana na Mamlaka  za Upangaji na Sekta Binafsi inaendelea kufanya uhamasishaji kwa  wananchi ambao bado makazi yao hayajarasimishwa ili  kukamilisha zoezi hilo na kuendeleza kliniki za ardhi ili kukwamua  urasimishaji katika maeneo ambayo hayajakamilisha miradi ya  urasimishaji. Ili kufikia lengo la kurasimisha makazi 500,000 katika mwaka 2024/25, Wizara itaanza na kukwamua urasimishaji  ambao ulikwama kutokana na sababu mbalimbali zikiwemo uchangiaji hafifu wa wananchi na baadhi ya kampuni zilizofanya urasimishaji kutokamilisha kazi kwa wakati. Mathalan, katika mkoa  wa Dar es Salaam urasimishaji haukukamilika katika mitaa 270. Ili  kukwamua kazi hizo, Wizara itaajiri wataalam wa muda wa  mipangomiji na upimaji na kuhakikisha kazi hizo zinakamilika.  Zoezi hili limeanza kutekelezwa katika mitaa 13 ya mkoa wa Dar es  Salaam. Natoa Wito kwa wananchi ambao makazi yao  hayajarasimishwa kujitokeza kurasimishiwa.  USIMAMIZI WA MILKI KUU    Mheshimiwa Spika, pamoja na majukumu mengine, Wizara  ina jukumu la kusimamia Milki Kuu nchini. Sekta ya Milki  inajumuisha ardhi iliyopangwa na kupimwa kwa kujengwa nyumba  za makazi, majengo ya biashara, viwanda, maeneo ya burudani na  majengo ya matumizi maalum. Wadau wa Sekta ya Milki  wanajumuisha wawekezaji, wamiliki wa majengo, wapangaji, taasisi  za fedha, mawakala, wanunuzi wa nyumba na viwanja na watafiti  wa soko la nyumba. Sekta hii imeendelea kukua na kuvutia wadau  wengi zaidi kutokana na fursa za uwekezaji katika nyanja  mbalimbali ikiwemo soko la fedha na nyumba za kupangisha.    Mheshimiwa Spika, ili kuimarisha usimamizi wa sekta hii,  katika mwaka 2023/24, Wizara ilipanga kukamilisha uandaaji wa  Sheria na kanuni za kusimamia Sekta ya Milki Kuu, kutoa elimu  kwa wadau na kuandaa kanzidata ya Waendelezaji Milki pamoja na  mawakala wa Milki. Napenda kulitaarifu Bunge lako Tukufu kuwa  Mapendekezo ya Kutunga Sheria ya Milki yameandaliwa na  kuwasilishwa kwenye mamlaka ya uamuzi.     Mapendekezo hayo pamoja na mambo mengine yanalenga  kuanzisha Mamlaka ya Kusimamia Sekta ya Milki ‘Real Estate  Regulatory Authority’ ili kuongeza tija na ufanisi katika usimamizi  na uratibu wa sekta hii muhimu kwa uchumi wa nchi.  UPIMAJI NA RAMANI  Upimaji wa viwanja na mashamba    Mheshimiwa Spika, katika mwaka 2023/24, Wizara ilipanga  kuratibu, kusimamia na kuidhinisha viwanja 500,000 na  mashamba 500. Hadi tarehe 15 Mei, 2024, viwanja 249,340 na  mashamba 7,559 yamepimwa na kuidhinishwa sawa na asilimia    87 ya lengo la viwanja na asilimia 1,511.8 ya lengo la  mashamba. Ongezeko kubwa la mashamba yaliyopimwa na  kuidhinishwa linatokana na mpango wa Serikali wa kuhamisha  wananchi kutoka katika eneo la hifadhi ya Ngorongoro kwenda  Msomera na Saunyi mkoani Tanga. Katika mwaka 2024/25, Wizara  itasimamia upimaji na uidhinishwaji wa viwanja 500,000 na  mashamba 500.  Utayarishaji wa Ramani    Mheshimiwa Spika, ramani ni zao la kazi za upimaji ardhi,  ambalo huweza kupatikana katika mfumo wa nakala ngumu au  nakala tete. Ramani huzalishwa kutokana na taarifa za msingi za  kijiografia. Ramani zinazotayarishwa zinajumuisha za viwanja,  mashamba, mipaka ya kiutawala na kimataifa na Hifadhi za Taifa.  Hadi tarehe 15 Mei, 2024, ramani za mipaka ya kiutawala ya Wilaya 17 katika Mikoa ya Dar es Salaam (5), Kagera (7), Dodoma (2),  Tanga (1), Arusha (1) na Mbeya (1) zimeandaliwa. Katika mwaka  2024/25, Wizara itaendelea kuandaa ramani za mipaka ya kiutawala ya Wilaya 25. Mwelekeo wa Wizara ni kuwa na Ramani za kidigitali ili kurahisisha upatikanaji wa ramani.    Mheshimiwa Spika, kumekuwepo na changamoto ya uandaaji  wa ramani unaofanywa na baadhi ya taasisi na sekta binafsi bila  kuzingatia sheria na ubora hali inayosababisha kuwepo kwa tafsiri  zisizo sahihi za mipaka ya kimataifa na kiutawala.     Matokeo yake ni kuwepo kwa migogoro ambayo ingeweza kuzuilika  endapo taratibu za uandaaji wa ramani zingezingatiwa kwa mujibu  wa Sheria ya Upimaji, Sura 324. Naelekeza taasisi zote za umma  na binafsi zizingatie takwa la kisheria linalompa mamlaka Mkurungenzi wa Upimaji na Ramani kuandaa na kuidhinisha ramani  zote zikiwemo za mipaka ya kiutawala na kimataifa.  Upimaji wa Mipaka ya Vijiji    Mheshimiwa Spika, Wizara ina jukumu la kuratibu na kupima  mipaka ya vijiji ambapo katika mwaka 2023/24, ilipanga kuhakiki  na kupima mipaka ya vijiji 100. Hadi tarehe 15 Mei, 2024, jumla ya  vijiji 742 imehakikiwa na kupimwa mipaka. Kati ya hivyo, vijiji 475  vimehakikiwa na kupimwa upya mipaka yake na upimaji wa vijiji  267 ambavyo vilikuwa havijapimwa umefanyika. Aidha, migogoro  ya mipaka ya vijiji vitano (5) vya Bangalala, Mwembe, Makanya,  Mgwasi na Nasuro katika Wilaya ya Same imetatuliwa. Vilevile,  mgogoro wa mipaka kati ya shamba la Malonje (Efatha) na vijiji vitano (5) vya Sikaungu, Msandamuungano “A”, Msandamuungano  “B”, Songambele Azimio na Malonje katika Wilaya ya Sumbawanga  umetatuliwa. Katika mwaka 2024/25, Wizara itaendelea kushirikiana na Ofisi ya Rais-TAMISEMI kuhakiki na kupima mipaka  ya vijiji 1,000. Natoa rai kwa mamlaka za Serikali za Mitaa na  Sekretarieti za Mikoa kuhakikisha kuwa Vijiji vinavyoanzishwa vinapimwa mipaka yake kabla ya kutangazwa katika  Gazeti la Serikali.  Upangaji na Upimaji wa Viwanja Mbadala vya Waathirika wa  Maporomoko ya Mlima Hanang’    Mheshimiwa Spika, nchi yetu imekumbwa na maafa yaliyotokana na mvua nyingi ambazo zimeendelea kunyesha katika maeneo  mbalimbali nchini. Kufuatia maafa yaliyotokea katika Wilaya ya  Hanang’ kutokana na kuporomoka kwa sehemu ya Mlima Hanang’,  Wizara kwa kushirikiana na Ofisi ya Rais-TAMISEMI imepanga na  kupima viwanja mbadala vya waathirika wa maporomoko hayo.  Viwanja hivi vimepimwa kutoka katika eneo la ekari 100 zilizomegwa kutoka shamba la Jeshi la Magereza lililopo katika kijiji  cha Gidagamowd, Wilaya ya Hanang’.     Jumla ya viwanja 269 vimepimwa kwa ajili ya matumizi mbalimbali  ikiwemo makazi (235), makazi na biashara (15), biashara (7) na huduma za jamii (12). Aidha, waathirika wote 108 wamepatiwa viwanja kwa ajili ya makazi.  Upangaji na Upimaji wa Viwanja na Mashamba kwa ajili ya  Wananchi Wanaohama kwa Hiari Kutoka katika Mamlaka ya  Hifadhi ya Ngorongoro    Mheshimiwa Spika, Wizara kwa kushirikiana na Wizara ya  Maliasili na Utalii (Mamlaka ya Hifadhi ya Eneo la Ngorongoro)  inaendelea na upimaji wa viwanja na mashamba kwa ajili ya makazi, kilimo na ufugaji. Kazi hii inafanyika katika vijiji vya Msomera  (Handen   na Saunyi (Kilin   katika Mkoa wa Tanga ambapo lengo  ni kupima viwanja 10,000 na mashamba 8,500. Hadi tarehe 15  Mei, 2024, viwanja 5,031 vya makazi vyenye wastani wa ukubwa  wa ekari 2.5 na mashamba 7,897 yenye ukubwa wa wastani wa  ekari 5 yamepimwa. Napenda kuliarifu Bunge lako Tukufu kuwa,  pamoja na changamoto zilizojitokeza katika utekelezaji ikiwemo  mvua kubwa zilizonyesha, Wizara imejipanga kukamilisha upimaji  wa mashamba ifikapo Juni, 2024.  HUDUMA ZA TEHAMA    Mheshimiwa Spika, mpango wa Wizara ni kuifanya TEHAMA  kuwa nyenzo muhimu ya kuendesha shughuli za sekta ya ardhi.  Lengo la hatua hiyo ni kuongeza uwazi, ufanisi, uwajibikaji, kupunguza gharama na muda wa utoaji huduma. Wizara imekamilisha usanikishaji wa Mfumo wa Usimamizi wa Huduma za Ardhi  kwa kutumia watalaam wa ndani. Hatua inayoendelea ni kuhamisha taarifa kutoka kwenye mifumo ya zamani na majalada  kwa awamu kwenda kwenye Mfumo ulioboreshwa. Aidha, mfumo  utaanza kutumika kwa awamu ya kwanza katika Mikoa ya Arusha,  Tanga, Mbeya, Mwanza na Dodoma ifikapo Juni, 2024.    Mheshimiwa Spika, katika mwaka 2023/24, Wizara iliahidi  kusimika na kusambaza miundombinu wezeshi ya TEHAMA katika  Ofisi za Ardhi za Mikoa 25 na Halmashauri 132.     Hadi tarehe 15 Mei, 2024, usimikaji wa miundombinu wezeshi ya  TEHAMA katika Halmashauri 44 umekamilika na kazi ya usimikaji  wa miundombinu hiyo inaendelea katika Halmashauri 41. Pamoja  na huduma nyingine, miundombinu hii itatumika katika utoaji wa  huduma za ardhi kupitia Mfumo wa Usimamizi wa Huduma za  Ardhi.  MIRADI YA MAENDELEO  Programu ya Kupanga, Kupima na Kumilikisha Ardhi    Mheshimiwa Spika, katika mwaka 2021/22, Wizara ilizikopesha Mamlaka za Serikali za Mitaa 57, Ofisi ya Ardhi Mkoa wa  Iringa, Chuo Kikuu Ardhi na Vyuo vya Ardhi vya Morogoro (ARIMO)  na Tabora (ARITA) shilingi bilioni 50 kwa ajili ya kuongeza kasi ya  kupanga, kupima na kumilikisha ardhi. Wizara imeendelea kufuatilia marejesho ya fedha hizo kwa kushirikiana na Ofisi ya Rais –  TAMISEMI. Hadi tarehe 15 Mei, 2024, Shilingi billioni 23.7  zimerejeshwa na Halmashauri 55 ambapo Halmashauri 13  zimerejesha mikopo yao kwa asilimia 100; Halmashauri 42  zimerejesha sehemu ya fedha; na Halmashauri mbili (2) za  Manispaa ya Shinyanga na Wilaya ya Musoma hazijarejesha kabisa.  Napenda kuzipongeza Halmashauri za Jiji la Mwanza; Manispaa za  Morogoro, Ilemela na Kigamboni; Miji ya Tunduma na Bariadi;  Halmashauri za Wilaya za Moshi, Meru, Kilosa, Geita, Kaliua,  Songwe na Mbozi zilizotekeleza wajibu wa kurejesha fedha kwa mujibu wa makubaliano. Naungana na Waziri wa Nchi Ofisi ya  Rais TAMISEMI, kuzitaka Halmashauri na Taasisi ambazo  hazijarejesha au hazijakamilisha marejesho, kurejesha fedha  wanazodaiwa ifikapo Juni, 2024 ili kuziwezesha Halmashauri nyingine kunufaika na fedha hizo. Kwa halmashauri ambazo hazitatekeleza agizo hilo, fedha hizo zitakatwa moja kwa  moja kutoka kwenye ruzuku zao.    Mheshimiwa Spika, ili kuepuka changamoto zilizojitokeza  kwenye utaratibu wa utoaji wa mikopo kwa awamu ya kwanza,  Wizara imefanya maboresho katika utaratibu huo. Maboresho yaliyofanyika yanahusisha fedha kutolewa kupitia Ofisi za Ardhi za  Mikoa; fedha kutolewa kwa awamu kwa kuzingatia hatua ya kazi  iliyofikiwa; na fedha za mauzo ya viwanja kuwekwa kwenye akaunti  maalum ya Mfuko wa Maendeleo ya Ardhi.    Mheshimiwa Spika, katika mwaka 2023/24, Wizara imebuni  na kusanifu Mradi wa Msalato Satellite City katika Jiji la Dodoma  utakaokidhi mahitaji ya watu zaidi ya 14,776. Mradi huo utawezesha ujenzi wa makazi bora yenye miundombinu na huduma muhimu za jamii na biashara za aina mbalimbali hivyo kupunguza  msongamano wa wananchi wanaofuata mahitaji katikati ya mji.  Katika mwaka 2024/25, Wizara imepanga kubuni na kusanifu miji  ya Satelaiti miwili (2) katika majiji ya Dodoma (Msalato) na Arusha  (Afcon City) ili kuwa na miji nadhifu na kudhibiti makazi holela.  Aidha, Wizara itaendelea kusimamia kikamilifu matumizi ya fedha  za mfuko ili kuwezesha halmashauri kupanga na kupima miradi iliyoandaliwa. Vilevile, Wizara kupitia Programu ya KKK itapanga,  kupima na kumilikisha viwanja 100,000 kwa ajili ya matumizi  mbalimbali kwa kushirikiana na Mamlaka za Upangaji pamoja na  sekta binafsi.  Mfuko wa Maendeleo ya Ardhi    Mheshimiwa Spika; mwaka 1991/92, Serikali ilianzisha Mfuko Maalum wa Kupima Viwanja (Plot Development Revolving Fund –  PDRF) ambao ulilenga kuwezesha upangaji, upimaji na umilikishaji  viwanja. Hata hivyo, mwaka 2016 Serikali ilisitisha matumizi ya  akaunti za mifuko mbalimbali nchini ikiwemo akaunti ya Mfuko  huu. Kusitishwa kwa matumizi ya akaunti kuliikosesha Wizara  chanzo cha uhakika cha fedha za upangaji, upimaji na umilikishaji  wa ardhi.    Mheshimiwa Spika, kwa kuzingatia umuhimu wa upangaji,  upimaji na umilikishaji wa ardhi nchini, Serikali imeridhia kurejeshwa kwa matumizi ya akaunti ya Mfuko wa Maendeleo ya  Ardhi.     Kwa kuanzia, Serikali imetoa mtaji wenye thamani ya shilingi bilioni 15.4 na imeridhia marejesho ya fedha kiasi cha shilingi bilioni  50 za Kupanga, Kupima na Kumilikisha zinazodaiwa kwenye  mikopo ya Halmashauri ziingizwe kwenye Mfuko huu. Ili kuwezesha  uendelevu wa mfuko na ufanisi katika utekelezaji, Mwongozo wa  Uratibu na Usimamizi wa Mfuko umeandaliwa. Wizara inatoa  shukrani za dhati kwa Rais wa Jamhuri ya Muungano wa Tanzania  Mheshimiwa Dkt. Samia Suluhu Hassan kwa kurejesha matumizi  ya akaunti ya mfuko.  Mradi wa Uboreshaji Usalama wa Milki za Ardhi (LTIP)    Mheshimiwa Spika, Wizara imeendelea kutekeleza Mradi wa  Uboreshaji Usalama wa Milki za Ardhi (LTIP). Katika mwaka  2023/24, Wizara kupitia Mradi huu ilipanga kupima mipaka ya  vijiji 700; kuandaa mipango ya matumizi ya ardhi na mipangokina  ya vijiji 700; kuandaa na kuidhinisha Hati za Hakimiliki za Kimila  200,000; na kukarabati ofisi za ardhi za Halmashauri 41. Hadi  tarehe 15 Mei, 2024, mipaka ya vijiji 407 imepimwa, vyeti vya ardhi  ya kijiji 320 vimetolewa na mipango ya matumizi ya ardhi ya vijiji  843 imeandaliwa katika Halmashauri 21. Aidha, vipande vya ardhi  381,509 vimetambuliwa kwa ajili ya kutoa Hati za Hakimiliki za  Kimila katika Wilaya sita (6) za Tanganyika (69,216), Maswa  (85,182), Mbinga (56,547), Mufindi (72,991), Songwe (77,514) na  Chamwino (20,059).    Mheshimiwa Spika, katika mwaka 2023/24, jumla ya makazi  500,000 yalipangwa kurasimishwa katika Halmashauri 23, kuanza  kusimika vituo 22 vya upimaji na kuweka alama za msingi za  upimaji 276. Hadi tarehe 15 Mei 2024, vipande vya ardhi 62,200  vimerasimishwa katika Halmashauri za Jiji la Dodoma (7,545),  Wilaya ya Chalinze (12,112), Manispaa ya Kigoma (6,171), Mji wa  Nzega (11,796), Manispaa ya Kahama (10,860) na Manispaa ya  Shinyanga (13,716); na Alama za Msingi za Upimaji 327  zimewekwa katika Halmashauri 26 sawa na asilimia 118 ya lengo.   24  Aidha, zabuni kwa ajili ya urasimishaji makazi 400,000  imetangazwa. Vilevile, Mkandarasi kwa ajili ya ujenzi wa Vituo vya  Kielektroniki vya Upimaji 22 amepatikana na kazi ya ujenzi itaanza  katika mwaka 2024/25.    Mheshimiwa Spika, katika mwaka 2023/24, Wizara ilipanga  kuanza ujenzi wa majengo 25 ya Ofisi za Ardhi za Mikoa na  kujenga kumbi za mihadhara nne (4) katika vyuo vya ardhi vya  Tabora na Morogoro. Hadi tarehe 15 Mei, 2024, Washauri Elekezi  wa ujenzi wa majengo 25 ya Ofisi za Ardhi za Mikoa na kumbi nne    za mihadhara za Vyuo vya Tabora na Morogoro wamepatikana  na wameanza kazi za awali za ubunifu katika maeneo ambayo  ujenzi utafanyika. Vilevile, Mradi umeboresha mazingira ya  kufanyia kazi kwa kuwezesha ununuzi wa samani za ofisi,  vitendeakazi na magari 18.    Mheshimiwa Spika, kazi zilizopangwa kutekelezwa katika  mwaka 2024/25 kupitia Mradi wa Uboreshaji Usalama wa Milki za  Ardhi (LTIP) ni kuhakiki na kupima mipaka ya vijiji na kutoa vyeti  vya vijiji 1,000; kuandaa mipango ya matumizi ya ardhi ya vijiji  1,000; kuandaa Mipangokina ya vijiji 100 na kuandaa Hati za  Hakimiliki za Kimila 300,000; kurasimisha vipande vya ardhi  100,000 kupitia wataalam wa Serikali na vipande 400,000 kupitia  kampuni zinazofanya kazi za urasimishaji; kubadilisha Nyaraka za  ardhi (Data conversion) 1,921,758 kutoka analojia kwenda  kidijitali; kuwezesha upatikanaji wa miundombinu kwa ajili ya  usambazaji wa mfumo wa ILMIS kwa Ofisi za Ardhi 67; kusanifu na  kusimika Vituo vya Kieletroniki vya Upimaji (CORs) 22; na kujenga  mfumo wa kidigitali wa Vitalu vya Thamani ya Ardhi nchini. Kazi  nyingine zinatakazotekelezwa kupitia Mradi ni kujenga Ofisi za  Ardhi za Mikoa 25; kujenga kumbi za mihadhara katika Vyuo vya  Ardhi vya Tabora - ARITA (2) na Morogoro - ARIMO (2); kuwezesha  ubunifu na ujenzi wa Jengo la Taifa la Kuhifadhi Kumbukumbu za  Ardhi; kukarabati Ofisi za ardhi katika Halmashauri 34;  kukamilisha taratibu za ununuzi wa magari 52; kununua vifaa,  kuhuisha mitaala na kuwezesha ukuzaji wa ujuzi wa watumishi wa     Vyuo vya Ardhi Tabora na Morogoro; kuboresha utendaji kazi wa  Mabaraza ya Ardhi na Nyumba ya Wilaya 30; na kuandaa na  kuboresha sera, sheria na miongozo mbalimbali.  Mradi wa Uimarishaji wa Mipaka ya Kimataifa    Mheshimiwa Spika, Wizara imeendelea kuimarisha mipaka ya  kimataifa kwa kujenga na kuongeza alama, kuzipima, kukarabati  zilizoharibika, kuandaa ramani za mipaka na kuandaa mikataba ya  mipaka. Katika mwaka 2023/24, Wizara iliahidi kuimarisha  sehemu ya mpaka wa kimataifa kati ya Tanzania na Kenya yenye  urefu wa kilomita 80 pamoja na mpaka wa Tanzania na Burundi  yenye urefu wa kilomita 100. Hadi tarehe 15 Mei, 2024, Wizara  iliendelea na uimarishaji wa mpaka wa Tanzania na Kenya kwenye  kipande cha kilomita 110 kutoka Namanga hadi Tarakea ambapo  kazi hiyo imekamilika. Katika mwaka 2024/25, Wizara itakamilisha  uimarishaji wa sehemu ya mpaka wa Tanzania na Kenya yenye  urefu wa kilomita 100 kutoka Tarakea mpaka Ziwa Jipe na sehemu  ya mpaka wa Tanzania na Burundi yenye urefu wa kilomita 100.  TAASISI NA BODI ZILIZO CHINI YA WIZARA  Shirika la Nyumba la Taifa (NH      Mheshimiwa Spika, Shirika la Nyumba la Taifa lina jukumu la  kujenga nyumba za makazi na majengo mengine kwa ajili ya kuuza  na kupangisha; kujenga majengo kulingana na mipango iliyoidhinishwa na Serikali; kuzalisha na kuwezesha uzalishaji wa vifaa vya  ujenzi; kusimamia milki za majengo; kufanya ukarabati; kukusanya  kodi ya pango; kutoa huduma ya ushauri elekezi, upangaji wa  maeneo na ukandarasi wa majengo. Majukumu hayo yanatekelezwa  kupitia Mpango Mkakati wa Shirika wa miaka 10 (2015/16 –  2025/26).     Ujenzi wa nyumba za makazi na majengo mengine kwa ajili  ya kuuza na kupangisha    Mradi wa Kawe 711, Golden Premier Residence na Morocco Square    Mheshimiwa Spika; katika mwaka 2023/2024 Shirika  lilipanga kukwamua miradi mikubwa iliyopo Kawe iliyokuwa  imesimama tangu mwaka 2018 ikiwemo mradi wa nyumba 422 wa  Kawe 711 wenye thamani ya Shilingi Bilioni 169 na Mradi wa  Golden Premier Residence wa nyumba 196 ambao una thamani ya  shilingi bilioni 71. Napenda kuliarifu Bunge lako Tukufu kuwa,  ujenzi wa Mradi wa Kawe 711 unaendelea na umefikia asilimia 35  na unatarajiwa kukamilika mwezi Aprili, 2026. Aidha, mradi wa  Golden Premier Residence (GPR) bado umesimama na majadiliano  kati ya Shirika na mkandarasi yanaendelea.    Mheshimiwa Spika; Shirika limeendelea na uuzaji na  upangishaji wa majengo katika Mradi wa Morocco Square ambapo  katika jengo lenye nyumba za makazi 100, nyumba 71  zimeshauzwa na mauzo ya nyumba zilizobaki yanaendelea. Aidha,  upangishaji wa Hoteli yenye vyumba 81 umefanyika kwa asilimia  100, maduka (Retail Ma   asilimia 94 na ofisi asilimia 42.    Mradi wa Samia Housing Scheme    Mheshimiwa Spika; shirika limeanza utekelezaji wa Mradi wa  Samia Housing Scheme wenye nyumba 5,000. Katika mwaka  2023/24 Shirika lilipanga kutekeleza mradi wa ujenzi wa nyumba    Kawe Jijini Dar es Salaam na nyumba 500 katika Jiji la  Dodoma maeneo ya Ndejengwa, Iyumbu na Medeli. Hadi tarehe 15  Mei, 2024, ujenzi wa nyumba 560 awamu ya kwanza katika eneo la  Kawe Jijini Dar es Salaam umefikia asilimia 60 na unatarajiwa  kukamilika mwezi Juni, 2024.     Ujenzi wa Majengo ya Biashara    Mheshimiwa Spika; katika mwaka 2023/24 Shirika lilipanga  kuendelea na ujenzi wa majengo ya biashara katika Mikoa ya Kagera (Bukoba), Mwanza, Dodoma, Shinyanga (Kahama), Morogoro,  Mtwara (Masas   na Lindi. Hadi tarehe 15 Mei, 2024 ujenzi wa  majengo ya maduka 50 katika Mji wa Kahama umefikia asilimia 14  na ujenzi wa jengo la biashara katika mji wa Masasi umeanza.  Utekelezaji wa Sera ya Ubia ya Shirika    Mheshimiwa Spika, katika mwaka 2023/24 Shirika lilipanga  kutekeleza miradi 24 ya ubia yenye thamani ya Shilingi Bilioni 340  kupitia Sera yake ya Ubia ambapo hadi tarehe 15 Mei, 2024, Shirika limeidhinisha na kusaini mikataba ya miradi 21 yenye thamani  ya Shilingi Bilioni 271. Miradi hii itatekelezwa kwa muda wa miezi    ambapo utekelezaji umeanza Januari, 2024 katika Mikoa ya Dar  es Salaam (17), Mwanza (3) na Iringa (1).    Mheshimiwa spika, kupitia miradi hii, Shirika linatarajia kupata manufaa mbalimbali ikiwemo kuongeza idadi ya nafasi za  upangaji, mathalan, katika eneo la Kariakoo nafasi za upangishaji  zitaongezeka kutoka 324 hadi 2,691. Hivyo, mapato, thamani ya  mali za Shirika na faida ya uwekezaji kwa kuzingatia eneo (Return  on Investments) itaongezeka.  Ukarabati wa Nyumba za Shirika    Mheshimiwa Spika, Shirika limekamilisha ukarabati wa  majengo 181 ambayo yana nyumba 3,111 katika mikoa 15 ya Shirika. Aidha, jumla ya majengo 83 ambayo yana nyumba 451 yaliyopo katika mikoa mbalimbali ya Shirika yanaendelea kufanyiwa  ukarabati.  Ukusanyaji wa Mapato ya Shirika    Mheshimiwa Spika, Katika mwaka 2023/24, Shirika lilipanga  kukusanya Shilingi Bilioni 274 kutokana na vyanzo mbalimbali  ambavyo ni kodi ya pango Shilingi Bilioni 105, ukandarasi Shilingi  Bilioni 99 na Shilingi Bilioni 70 kutokana na mauzo ya nyumba.  Hadi tarehe 15 Mei, 2024, Shirika limekusanya jumla ya Shilingi  Bilioni 208.5 sawa na asilimia 76.1 ya lengo.     Kati ya fedha hizo, Shilingi Bilioni 90.4 ni makusanyo ya kodi ya  pango, makusanyo ya kodi ya mauzo ya nyumba na viwanja ni Shilingi Bilioni 50.8 na Shilingi Bilioni 60.9 ni mapato yanayotokana  na miradi ya ukandarasi.  Ukusanyaji wa Madeni ya Shirika    Mheshimiwa Spika, katika mwaka 2023/24, shirika limekusanya Shilingi Bilioni 7.2 ambapo shilingi Bilioni 4.1 ni deni la  pango la nyumba, Shilingi Bilioni 2.7 kutoka kwenye miradi ya  ukandarasi na Shilingi Milioni 400 ni madeni mengineyo ikiwemo  ya uuzaji wa nyumba. Madeni hayo yamepungua kutoka Shilingi  Bilioni 25.7 Julai, 2023 hadi Shilingi Bilioni 18.5 Aprili, 2024 sawa  na asilimia 28. Hata hivyo, shirika bado linakabiliwa na changamoto ya wadaiwa sugu wa kodi ya pango; wapangaji kutokulipa kwa  wakati; wakandarasi na wanunuzi wa nyumba kutokukamilisha  malipo yao kwa wakati. Hivyo, shirika limeweka mikakati mbalimbali ya kukabiliana na changamoto hizo. Natoa wito kwa wapangaji kulipa ankara zao kwa wakati na wadaiwa wote kulipa madeni  yao mapema kabla hatua zaidi hazijachukuliwa kwa ukiukaji wa  mikataba.  Ujenzi wa Miradi ya Ukandarasi    Mheshimiwa Spika, katika mwaka 2023/24 Shirika limeendelea na utekelezaji wa miradi ya ukandarasi ikiwemo ujenzi wa  majengo ya Ofisi za Wizara nane (8) yenye thamani ya shilingi bilioni 194 katika Mji wa Serikali Mtumba ambao umefikia wastani wa  asilimia 81; ujenzi wa jengo la Shule ya Uchumi ya Chuo Kikuu cha  Dar es Salaam wenye thamani ya shilingi bilioni 9.8 ambao umefikia asilimia 75; na ujenzi wa majengo manne (4) ya Wakala wa  Ununuzi wa Serikali (GPSA) katika mikoa ya Simiyu, Songwe, Dodoma na Pwani yenye thamani ya shilingi bilioni 2.8 ambao  umekamilika kwa asilimia 100. Vilevile, ujenzi wa Kituo cha Biashara ya Madini ya Tanzanite wenye thamani ya shilingi bilioni    5 katika mji wa Mirerani Mkoa wa Manyara ambao umefikia  asilimia 85; na ujenzi wa jengo la Kitengo cha Moyo cha Jakaya  Kikwete (JK   wenye thamani ya shilingi bilioni 3.1 Jijini Dar Es  Salaam ambao umefika asilimia 99.    Mheshimiwa Spika, katika mwaka 2024/25, shirika  limepanga kutekeleza kazi mbalimbali ikiwemo kuendelea na ujenzi  wa nyumba 422 katika mradi wa Kawe 711 ambao unatarajiwa kufikia asilimia 75 ifikapo Juni, 2025; kuendelea na ujenzi wa nyumba 196 katika mradi wa Golden Premium Residence (GPR); kuanza  ujenzi wa nyumba 560 za Mradi wa Samia Housing Scheme (SHS)  awamu ya pili katika eneo la Kawe Jijini Dar es Salaam; kuendelea  na ujenzi wa nyumba 150 za Samia Housing Scheme katika eneo la  Medeli na Iyumbu Jijini Dodoma kwa ajili ya kuuzia wananchi; na  kukamilisha ujenzi wa majengo ya biashara katika mkoa wa  Shinyanga (Kahama) na kuendelea na ujenzi katika mji wa Masasi  (Mtwara).    Mheshimiwa Spika, kazi nyingine zitakazotekelezwa na Shirika  ni kuanza ujenzi wa majengo ya biashara katika miji ya Moshi,  Arusha, Tanga, Tabora, Lindi, Morogoro, Bukoba na Dar es Salaam;  kuendelea na ujenzi na usimamizi wa miradi 21 ya ubia yenye  thamani ya Shilingi billioni 271; kuendelea kutekeleza mpango wa  matengenezo kwa kukarabati majengo 250; kuendelea na  utekelezaji wa miradi ya ukandarasi ikiwemo kukamilisha ujenzi wa  jengo la Shule ya Uchumi ya Chuo Kikuu cha Dar es Salaam, Kituo  cha Biashara ya Madini ya Tanzanite Mirerani; kuendelea kutekeleza shughuli za utaalam elekezi/ushauri katika miradi mbalimbali  nchini; na kuendelea na utekelezaji wa mradi wa ujenzi wa jengo la  ofisi ya Mamlaka ya Udhibiti wa Mawasiliano Tanzania (TCRA) Jijini  Dodoma na Zanzibar.  Tume ya Taifa ya Mipango ya Matumizi ya Ardhi    Mheshimiwa Spika, Wizara ina jukumu la kusimamia  shughuli za Upangaji wa Mipango ya Matumizi ya Ardhi kupitia  Tume ya Taifa ya Mipango ya Matumizi ya Ardhi. Utekelezaji wa  majukumu ya Tume unazingatia Mpango Mkakati wa Tume  (2021/22-2025/26).    Uandaaji wa Mipango ya Matumizi ya Ardhi ya Wilaya na  Vijiji    Mheshimiwa Spika, katika mwaka 2023/24, Wizara kupitia  Tume ilipanga kuandaa Mipango ya Matumizi ya Ardhi ya Wilaya  tano (5) na Vijiji 210 katika Halmashauri mbalimbali nchini.  Mipango hii huandaliwa kwa njia shirikishi na kwa kushirikiana na  Mamlaka za Upangaji na wadau. Hadi tarehe 15 Mei, 2024, Wizara  kupitia Tume imewezesha uandaaji wa Mipango ya Matumizi ya  Ardhi ya Vijiji 339 katika wilaya 27 sawa na asilimia 161.4 ya  lengo la mwaka. Ongezeko la vijiji vilivyoandaliwa mipango ya  matumizi ya ardhi linatokana na utekelezaji wa Mradi wa  Uimarishaji Usalama wa Milki za Ardhi na mwitikio wa wadau wa  ndani na nje ya nchi kuchangia uandaaji wa mipango ya matumizi  ya ardhi. Uandaaji wa Mipango hii umefanya kuwa na jumla ya  Vijiji 4,126 vilivyoandaliwa Mipango ya Matumizi ya Ardhi kati ya  vijiji 12,318 vilivyopo nchini.    Mheshimiwa Spika, katika mwaka 2024/25, Wizara kupitia  Tume itaendelea kuratibu uandaaji wa mipango ya matumizi ya  Ardhi inayotekelezwa kupitia Mradi wa Uboreshaji Usalama wa  Milki za Ardhi (LTIP) na kuwezesha kuandaa Mipango ya Matumizi  ya Ardhi ya Vijiji 422 kwa kushirikiana na Mamlaka za upangaji na  wadau wa kimkakati katika maeneo mbalimbali ya miradi ya  kimkakati, migogoro, mpakani na yenye uzalishaji mkubwa wa  mazao. Aidha, Tume itaendelea kuandaa Mipango ya Matumizi ya  Ardhi ya Wilaya tano (5). Natoa wito kwa Halmashauri za  Wilaya zote nchini kutoa kipaumbele katika kutenga fedha za  uandaaji na utekelezaji wa Mipango ya Matumizi ya Ardhi ili  kuongeza kasi ya uaandaji wa mipango ya matumizi ya  ardhi.    Bodi za Wataalam wa Fani za Ardhi    Mheshimiwa Spika, Wizara ina jukumu la kusimamia Bodi za  Wataalam wa Sekta ya Ardhi. Bodi hizo ni Bodi ya Usajili wa Wataalam wa Mipangomiji; Bodi ya Usajili wa Wathamini; na Baraza la  Taifa la Wapima Ardhi. Majukumu ya Bodi hizi yanajumuisha  kusajili wataalam wa sekta na kampuni za kitaalam, kusimamia  weledi na maadili ya kitaaluma.  Vyuo vya Ardhi vya Morogoro na Tabora    Mheshimiwa Spika, Vyuo vya Ardhi Morogoro (ARIMO) na  Tabora (ARITA) vimeendelea kutekeleza majukumu ikiwemo  kufanya utafiti na kutoa mafunzo ya muda mrefu katika ya fani  mbalimbali za sekta ya ardhi. Katika mwaka 2023/24, Wizara  kupitia vyuo hivyo iliahidi kudahili wanafunzi 2,000 (ARITA 1,500  na ARIMO 500). Napenda kuliarifu Bunge lako tukufu kuwa jumla  ya wanafunzi 1,744 walidahiliwa ambapo Chuo cha Ardhi Tabora  kilidahili wanafunzi 1,256 na Chuo cha Ardhi Morogoro kilidahili  wanafunzi 488 katika mafunzo ya Astashahada na Stashahada.  Aidha, wanafunzi 1,602 wamehitimu mafunzo yao. Vilevile, Wizara  iliahidi kukamilisha ujenzi wa Maktaba ya Chuo cha Ardhi Tabora  ifikapo Juni, 2024. Fedha kwa ajili ya kukamilisha ujenzi wa  maktaba hiyo zimetolewa na kazi inaendelea.    Mheshimiwa Spika, katika mwaka 2024/25 Wizara kupitia  vyuo vyake inatarajia kudahili wanafunzi 2,670 (ARITA 1,580 na  ARIMO 1,090). Aidha, kutokana na ongezeko la mahitaji ya  wataalam wa sekta ya ardhi, Chuo cha Ardhi Morogoro kitaongeza  udahili wa wanafunzi kutoka wanafunzi 489 hadi 1,090. Vilevile,  Wizara itakamilisha ujenzi wa vyumba viwili (2) vya madarasa ya  Chuo cha Ardhi Morogoro.  UTAWALA NA RASILIMALI WATU    Mheshimiwa Spika, Utawala na Rasilimali Watu ni sehemu  muhimu katika usimamizi na utekelezaji wa majukumu ya Wizara.  Hadi tarehe 15 Mei, 2024, Wizara ina jumla ya watumishi 2,395  kati ya hao wanaume ni 1,679 na wanawake ni 716.     Aidha, katika kipindi hicho Wizara ilipata kibali cha kuajiri Watumishi 98 wa fani za Upimaji wa Ardhi, Uthamini na Utawala wa  Ardhi. Aidha, watumishi 347 wamepandishwa vyeo na watumishi    wamebadilishwa kada. Watumishi 1,166 watapandishwa vyeo  katika mwaka 2024/2025.    Mheshimiwa Spika, Wizara imeendelea kusimamia nidhamu  na uadilifu katika utoaji wa huduma za Sekta ya Ardhi nchini. Katika kusimamia nidhamu za watumishi, hatua mbalimbali kwa  watumishi waliotuhumiwa kwa makosa mbalimbali zilichukuliwa  ambapo watumishi 22 wamesimamishwa kazi kupisha uchunguzi  wa tuhuma za ukosefu wa maadili ya utendaji kazi katika Utumishi  wa Umma; Watumishi saba (7) waliachishwa kazi na watumishi  wawili (2) walipewa onyo na kuwekwa chini ya uangalizi.  Kuwajengea Uwezo Watumishi    Mheshimiwa Spika, Wizara imeendelea kuwajengea uwezo watumishi kwa kuwawezesha kushiriki katika mafunzo ya muda  mrefu na mfupi kwa lengo la kuwaongezea utaalam, ujuzi na maadili ili kuhakikisha wanakuwa na weledi zaidi katika utoaji wa  huduma bora kwa wananchi. Katika mwaka 2023/24, Wizara iliahidi kuwawezesha watumishi 215 kupata mafunzo ya muda mfupi  na mrefu kwa kuzingatia mahitaji na Mpango wa Mafunzo wa Wizara. Hadi tarehe 15 Mei, 2024, Wizara imewezesha mafunzo ya muda  mfupi na mrefu kwa watumishi 191. Katika mwaka 2024/25, Wizara itaendelea kuwawezesha watumishi kushiriki mafunzo kwa  kuzingatia Mpango wa Mafunzo wa Wizara.  HABARI NA ELIMU KWA UMMA    Mheshimiwa Spika, katika mwaka 2023/24, Wizara iliahidi  kuendelea kutoa elimu kwa umma kuhusu masuala mbalimbali ya  Sekta ya Ardhi. Hadi tarehe 15 Mei, 2024, Wizara imetoa elimu kwa  umma kuhusu masuala ya sekta ya ardhi kupitia vipeperushi,  majarida, mitandao ya kijamii, makala za magazeti, kliniki za ardhi,  mikutano ya hadhara na vipindi vya redio na luninga.     Aidha, Wizara ilifanya mkutano mmoja (1) na wahariri wa vyombo  vya habari pamoja na mikutano 11 ya waandishi wa habari kuhusu  masuala ya Sekta ya Ardhi. Vilevile, elimu kwa umma imetolewa  kupitia tovuti ya Wizara (www.lands.go.tz) na maonesho mbalimbali. Pia, elimu kwa umma imeendelea kutolewa kupitia kipindi cha  Televisheni cha ‘Maisha ni Nyumba’ kinachoratibiwa na Shirika la  Nyumba la Taifa.  SHUKRANI    Mheshimiwa Spika, kipekee nawashukuru Mhe. Geophrey  Mizengo Pinda (Mb), Naibu Waziri; Mhandisi Anthony Damian Sanga, Katibu Mkuu; na Bi. Lucy Dominico Kabyemera, Naibu Katibu  Mkuu; kwa kunisaidia kutekeleza majukumu ya kusimamia sekta  hii muhimu. Aidha, nawashukuru Bw. Nathaniel Mathew Nhonge,  Kamishna wa Ardhi; Bw. Hamad Abdallah Hamad, Mkurugenzi  Mkuu wa Shirika la Nyumba la Taifa; Prof. Wakuru Magigi Maseka,  Mkurugenzi Mkuu wa Tume ya Taifa ya Mipango ya Matumizi ya  Ardhi; Bi. Evelyne Mugasha, Mthamini Mkuu wa Serikali; na Bi.  Stella Tullo, Msajili wa Mabaraza ya Ardhi na Nyumba ya Wilaya.  Pia, nawashukuru Wakuu wa Idara na Vitengo, Wenyeviti wa Bodi;  na watumishi wote wa Wizara na Taasisi kwa kutekeleza majukumu  yao kwa bidii na maarifa na hivyo kuleta ufanisi katika kufikia  malengo ya Wizara.    Mheshimiwa Spika, naomba nitumie fursa hii kuwashukuru  Washirika wa Maendeleo ambao Serikali imekuwa ikishirikiana nao  katika utekelezaji wa shughuli za maendeleo zinazohusiana na  Sekta ya Ardhi. Washirika hao ni pamoja na Benki ya Dunia, Benki  ya EXIM ya Korea Kusini, UN-HABITAT, Shelter Afrique, African  Union Boarder Program, Regional Centre for Mapping of Resources  Development (RCMR  , Benki ya Maendeleo Afrika, Benki Kuu ya  Tanzania (BOT), Tanzania Mortgage Refinancing Company (TMR  ,  Watumishi Housing Company Limited, taasisi za fedha za ndani,  Asasi za Kiraia, Sekta Binafsi na wananchi kwa michango yao katika utekelezaji wa majukumu ya sekta ya ardhi.    Mheshimiwa Spika, napenda kutoa shukrani kwa vyombo vya  habari kwa ushirikiano mkubwa waliotupatia katika kutoa elimu  na hamasa kwa umma kuhusu masuala ya sekta ya ardhi. Kwa  hakika wanahabari wameiwezesha Wizara kuwafikia wadau wengi  zaidi kwa namna mbalimbali.    Mheshimiwa Spika, mwisho lakini si kwa umuhimu, napenda  kuishukuru familia yangu hususan mke wangu Bi Mariam Bakari  Silaa na mwanangu Simba William Silaa kwa uvumilivu na kunitia  moyo katika utekelezaji wa majukumu yangu.  HITIMISHO    Mheshimiwa Spika, napenda kuhitimisha hotuba yangu kwa  kuliarifu Bunge lako Tukufu kuwa, Wizara katika mwaka 2024/25,  itaendelea kuimarisha uratibu na usimamizi wa maendeleo ya  Sekta ya Ardhi kwa kuboresha huduma zinazotolewa. Ili kutekeleza  azma hiyo, Wizara itazingatia vipaumbele vilivyoainishwa awali ambavyo ni:-    Kuongeza kasi ya upangaji, upimaji na umilikishaji wa ardhi  mjini na vijijini;    Kuimarisha mifumo ya utatuzi wa migogoro ya ardhi;    Kuimarisha mifumo ya TEHAMA katika utunzaji wa kum  bukumbu, utoaji wa huduma na upatikanaji wa taarifa za  ardhi;    Kuhakikisha uwepo wa nyumba bora, ukuaji wa sekta ya milki  na maendeleo ya makazi kwa ajili ya maendeleo ya kiuchumi  na kijamii; na    Kuimarisha mipaka ya kimataifa.  MAKADIRIO YA MAPATO NA MATUMIZI KWA MWAKA 2024/25    Mheshimiwa Spika, naomba kutoa hoja kwamba Bunge lako  Tukufu lijadili na kuidhinisha Makadirio ya Mapato na Matumizi ya  Wizara ya Ardhi, Nyumba na Maendeleo ya Makazi (Fungu 48) na  Tume ya Taifa ya Mipango ya Matumizi ya Ardhi (Fungu 03) kama  ifuatavyo: -    Fungu 48: Wizara ya Ardhi, Nyumba na Maendeleo ya Makazi  Na. Maelezo Aina Makisio ya Bajeti  ya mwaka    /25  A Mapato ya  Serikali    ,000,000,000  Makisio ya Matumizi  B  Matumizi ya Kawaida  Mishahara (PE)    ,435,318,000    ,435,318,000  Taasisi (PE) 1,720,210,000  Jumla ya Mishahara 50,155,528,000  Matumizi Mengineyo    ,399,978,250  Taasisi (O   1,243,068,750  Jumla ya Matumizi Mengineyo (O   36,643,047,000  Jumla ya matumizi ya Kawaida 86,798,575,000    Matumizi ya  Maendeleo  Ndani 10,601,757,000  Nje 60,054,753,000  Jumla ya Miradi ya Maendeleo 70,656,510,000  Jumla Kuu 157,455,085,000  Jumla ya Matumizi ya Kawaida na Maendeleo kwa Fungu 48 ni shilingi 157,455,085,000.00.  Fungu 03: Tume ya Taifa ya Mipango ya Matumizi ya Ardhi.  AINA AINA YA MATUMIZI SHILINGI  A Mapato  Mapato ya Serikali 18,000,000  B Matumizi ya Kawaida;  Mishahara 3,887,780,000  Matumizi Mengineyo 3,244,318,000  Jumla Ndogo 7,132,098,000    Matumizi ya Maendeleo  Fedha za ndani 5,041,232,000  Jumla Ndogo 5,041,232,000  JUMLA KUU (B+   12,173,330,000  Jumla ya matumizi ya Kawaida na Maendeleo ya Fungu 03 ni  Shilingi 12,173,330,000.    Mheshimiwa Spika, jumla kuu ya fedha zinazoombwa na  Wizara (Fungu 48 na Fungu 03) ili Bunge liweze kujadili na  kuidhinisha ni Shilingi 171,372,508,000.00.    Mheshimiwa Spika, naomba kuhitimisha hotuba yangu kwa  kutoa shukrani zangu za dhati kwako binafsi pamoja na Waheshimiwa Wabunge kwa kunisikiliza. Hotuba imeambatana na majedwali yanayoainisha kwa ufasaha takwimu zinazohusiana na  shughuli zilizotekelezwa na Wizara. Aidha, hotuba hii inapatikana  pia kwenye tovuti ya Wizara ambayo ni www.lands.go.tz.    Mheshimiwa Spika, naomba kutoa hoja.