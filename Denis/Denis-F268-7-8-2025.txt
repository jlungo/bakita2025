 HOTUBA  YA  MHESHIMIWA  KASSIM  MAJALIWA  MAJALIWA  (MB.),  WAZIRI  MKUU  WA  JAMHURI  YA  MUUNGANO  WA  TANZANIA,  WAKATI  AKITOA  HOJA  YA  KUAHIRISHA  MKUTANO  WA  SABA  WA  BUNGE  LA  12  LA  JAMHURI  YA  MUUNGANO  WA  TANZANIA  TAREHE  30  JUNI,  2022  UTANGULIZI        Shukurani  Mheshimiwa  Spika,  awali  ya  yote,  nianze  kwa  kumshukuru  Mwenyezi  Mungu  mwingi  wa  rehema  ambaye  ametuwezesha  kuhitimisha  shughuli  zote  za  Mkutano  wa  Saba  wa  Bunge  la  Kumi  na  Mbili  la  Jamhuri  ya  Muungano  wa  Tanzania  tukiwa  buheri  wa  afya.  Mheshimiwa  Spika,  nitumie  fursa  hii  pia  kukushukuru  wewe  binafsi  kwa  kuongoza  vema  mijadala  ya  Mkutano  huu  wa  Saba  wa  Bunge  la  Kumi  na  Mbili.  Waheshimiwa  Wabunge,  mtakubaliana  nami  kwamba  katika  kipindi  hiki  kifupi  tangu  Mheshimiwa  Dkt.  Tulia  Ackson,  Mbunge  wa  Mbeya  Mjini  ashike  wadhifa  wa  Spika  wa  Bunge  la  Jamhuri  ya  Muungano  wa  Tanzania  ameonesha  ukomavu,  uhodari  na  umakini  mkubwa  katika  kuliongoza  Bunge  hili  tukufu.  Mheshimiwa  Spika,  vilevile,  ninawapongeza  sana  Mheshimiwa  Mussa  Azzan  Zungu,  Mbunge  wa  Ilala  na  Naibu  Spika  wa  Bunge  la  Kumi  na  Mbili  la  Jamhuri  ya  Muungano  wa  Tanzania,  na  Wenyeviti  wa  Bunge  Mheshimiwa  David  Mwakiposa  Kihenzile,  Mbunge  wa  Mufindi  Kusini  na  Mheshimiwa  Najma  Murtaza  Giga,  Mbunge  wa  Viti  Maalumu  kwa  kuonesha  umahiri  na  weledi  mkubwa  katika  kumsaidia  Mheshimiwa  Spika  kuhakikisha  shughuli  zote  za  mkutano  huu  zinakamilika  kama  zilivyopangwa.  Mheshimiwa  Spika,  kipekee,  ninawapongeza  sana  Waheshimiwa  Mawaziri  kwa  kuwasilisha  kwa  umahiri  mkubwa  hoja  za  bajeti  za  Wizara  zao,  kutoa  ufafanuzi  wa  kina  pamoja  na  kujibu  hoja  mbalimbali  zilizowasilishwa  na  Waheshimiwa  Wabunge  wakati  wa  mijadala  ya  hoja  hizo.  Ni  matumaini  yangu  kwamba  baada  ya  kuhitimishwa  kwa  shughuli  za  Mkutano  huu,  sasa  watakwenda  kusimamia  ipasavyo  sekta  zao  ili  kuhakikisha  bajeti  zilizowasilishwa  zinagusa  maeneo  ya  msingi  na  maslahi  mapana  ya  Watanzania.  Mheshimiwa  Spika,  kwa  upande  mwingine  nitakuwa  mchoyo  wa  fadhila  endapo  sitotambua  ushiriki  mzuri  na  michango  ya  Waheshimiwa  Wabunge  wenzagu  wakati  wote  wa  Mkutano  huu  tangu  ulipoanza  tarehe  5  Aprili  2022.  Ninawashukuru  sana  Waheshimiwa  Wabunge  kwani  michango  na  ushiriki  wenu  umekuwa  chachu  katika  kufanikisha  shughuli  za  Mkutano  wa  Saba  wa  Bunge  la  12  la  Jamhuri  ya  Muungano  wa  Tanzania  hususan  katika  kutekeleza  kikamilifu  wajibu  wetu  wa  Kikatiba  wa  kupitia,  kujadili  na  kupitisha  Mpango  na  Bajeti  ya  Serikali  kwa  mwaka  2022/2023.  Mheshimiwa  Spika,  nitumie  fursa  hii,  kuwahakikishia  Waheshimiwa  Wabunge  kwamba  Serikali  kwa  upande  wake  itazingatia  maoni  na  ushauri  wao  kwa  ajili  ya  kulinda  maslahi  mapana  ya  Watanzania.  Aidha,  nitoe  wito  kwa  Waheshimiwa  Wabunge  kuwa  katika  kipindi  hiki  tunaporejea  majimboni  kwetu  tukawe  mabalozi  wazuri  kwa  wananchi  tunaowatumikia  kuhusu  mambo  mengi  muhimu  yaliyojiri  katika  kipindi  chote  cha  Mkutano  huu  hususan  mipango  na  mwelekeo  wa  Serikali  katika  kipindi  cha  mwaka  2022/2023.  Salamu  za  Pole  Mheshimiwa  Spika,  tarehe  24  Aprili  2022  wakati  tukiendelea  na  shughuli  za  Mkutano  wa  Saba  wa  Bunge  lako  tukufu,  tulipokea  taarifa  ya  kifo  cha  Mheshimiwa  Irene  Ndyamukama,  aliyekuwa  Mbunge  wa  Viti  Maalum  kupitia  Chama  cha  Mapinduzi  kilichotokea  katika  Hospitali  ya  Tumbi  iliyopo  Kibaha,  mkoani  Pwani.  Hivyo  basi,  nami  kwa  masikitiko  makubwa  naungana  tena  na  Waheshimiwa  Wabunge  wenzangu  kutoa  salamu  za  pole  kwako  Mheshimiwa  Spika,  kwa  ndugu,  jamaa  na  marafiki  wa  marehemu  kufuatia  kuondokewa  na  mpendwa  wetu.  Mheshimiwa  Spika,  katika  kipindi  hicho,  pia  tumeshuhudia  kutokea  kwa  ajali  mbalimbali  za  vyombo  vya  usafiri  zikihusisha  pikipiki,  magari,  treni  n.k.  Ajali  hizo,  zimesababisha  vifo  vya  wapendwa  wetu,  uharibifu  wa  mali  na  pengine  ulemavu.  Kwa  msingi  huo,  nitoe  pole  kwa  Watanzania  wenzangu  waliopoteza  wapendwa  wao  na  wengine  kupata  majeraha  kutokana  na  sababu  mbalimbali  ikiwemo  matukio  ya  ajali  za  vyombo  vya  usafiri.  Niwatakie  afya  njema  na  uponyaji  wa  haraka  wale  wote  waliojeruhiwa  na  tuendelee  kumuomba  Mwenyezi  Mungu  azilaze  roho  za  marehemu  mahala  pema  peponi.  Amina.  SHUGHULI  ZA  BUNGE  Mheshimiwa  Spika,  sambamba  na  kupitia,  kujadili  na  hatimaye  kupitisha  Mpango  na  Bajeti  ya  Serikali  kwa  mwaka  2022/2023,  Bunge  lako  tukufu  pia  lilipata  fursa  ya  kupokea  maswali  kutoka  kwa  Waheshimiwa  Wabunge  na  kutolewa  majibu  kutoka  upande  wa  Serikali.  Shughuli  nyingine  zilizotekelezwa  ni  kujadili  na  kupitisha  miswada  ya  sheria,  maazimio  ya  Bunge  na  kupokea  kauli  za  Serikali  katika  kutolea  ufafanuzi  hoja  kadhaa  zilizoibuliwa  na  Waheshimiwa  Wabunge  ambazo  zilihitaji  kupata  kauli  ya  Serikali.  Maswali  na  Majibu  Mheshimiwa  Spika,  katika  Mkutano  wa  Saba  wa  Bunge  la  12  la  Jamhuri  ya  Muungano  wa  Tanzania  jumla  ya  maswali  487  ya  msingi  na  mengine  2,622  ya  nyongeza  yaliulizwa  na  Waheshimiwa  Wabunge  na  kujibiwa  na  Serikali.  Halikadhalika,  jumla  ya  maswali  27  ya  papo  kwa  papo  yaliulizwa  na  Waheshimiwa  Wabunge  na  kujibiwa  na  Mheshimiwa  Waziri  Mkuu.  Miswada  Mheshimiwa  Spika,  jumla  ya  Miswada  ya  Sheria  minne  iliweza  kujadiliwa  na  kupitishwa  na  Bunge  lako  tukufu.  Muswada  wa  Marekebisho  ya  Sheria  Mbalimbali  Na.  2  wa  Mwaka  2022  na  Muswada  wa  Sheria  ya  Marekebisho  ya  Usimamizi  wa  Rasilimali  za  Maji  wa  Mwaka  2022  ilisomwa  kwa  mara  ya  kwanza.  Mheshimiwa  Spika,  vilevile,  Muswada  wa  Sheria  ya  Fedha  wa  Mwaka  2022  na  Muswada  wa  Sheria  wa  Kuidhinisha  Matumizi  ya  Serikali  ilisomwa  kwa  hatua  zake  zote.  Maazimio  Mheshimiwa  Spika,  vilevile,  Bunge  lako  tukufu  lilifanikiwa  kujadili  na  kupitisha  Maazimio  matatu  ya  Bunge  yafuatayo:  -  Azimio  la  Bunge  la  kumpongeza  Mheshimiwa  Samia  Suluhu  Hassan,  Rais  wa  Jamhuri  ya  Muungano  wa  Tanzania  kuwa  miongoni  mwa  viongozi  wenye  ushawishi  mkubwa  duniani  na  kupewa  tuzo  ya  juu  ya  Mjenzi  Mahiri  ya  Babacar  Ndiaye  kufuatia  mafanikio  makubwa  katika  ujenzi  wa  miundombinu;  Azimio  la  Bunge  la  kuipongeza  timu  ya  Taifa  ya  wanawake  ya  mpira  wa  miguu  (Serengeti  Girls)  baada  ya  kufuzu  michuano  ya  kombe  la  dunia  itakayofanyika  nchini  India;  na  Azimio  la  Bunge  la  kuipongeza  timu  ya  Taifa  ya  Mpira  wa  Miguu  ya  Wenye  Ulemavu  (Tembo  Warriors)  kufuatia  kufuzu  michuano  ya  kombe  la  dunia  itakayofanyika  nchini  Uturuki.  Kauli  za  Serikali  Mheshimiwa  Spika,  kwa  kuzingatia  Kanuni  ya  56  ya  Kanuni  za  Kudumu  za  Bunge  za  Mwaka  2020,  Waheshimiwa  Mawaziri  walitoa  kauli  rasmi  za  Serikali  Bungeni  ikiwa  ni  ufafanuzi  wa  hoja  mbalimbali  zilizoibuliwa  na  Waheshimiwa  Wabunge.  Hoja  hizo,  zilihusu  baadhi  ya  mambo  yaliyotokea  nchini  na  kugusa  moja  kwa  moja  maslahi  ya  wananchi.  Kauli  zilizotolewa  ni  kama  ifuatavyo:  -  Wizara  ya  Nishati  Mheshimiwa  Spika,  kupitia  Mkutano  huu  Mheshimiwa  Januari  Yusuf  Makamba  (Mb.),  Waziri  wa  Nishati  alitoa  Kauli  ya  Serikali  Bungeni  kuhusu  kupanda  kwa  bei  za  mafuta  na  hatua  zinazochukuliwa  kushughulikia  suala  hilo.  Serikali  pamoja  na  mambo  mengine  ilitoa  mwenendo  wa  bei  ya  mafuta,  mipango  ya  muda  mfupi  na  mrefu  ya  kukabiliana  na  changamoto  hiyo  pamoja  na  hatua  mbalimbali  zinazochukuliwa  ikiwemo  kutoa  ruzuku  ya  shilingi  bilioni  100  ili  kupunguza  makali  ya  bei  ya  mafuta  nchini.  Wizara  ya  Mambo  ya  Ndani  ya  Nchi  Mheshimiwa  Spika,  vilevile,  Mheshimiwa  Hamad  Masauni  (Mb.),  Waziri  wa  Mambo  ya  Ndani  ya  Nchi  alitoa  Kauli  ya  Serikali  Bungeni  kuhusu  Watanzania  waliopo  Nje  ya  Nchi  kurudi  nchini  kushiriki  shughuli  za  Ujenzi  wa  Taifa.  Kauli  hiyo,  imezingatia  hali  nzuri  ya  kisiasa  na  kiusalama  nchini  pamoja  na  hatua  za  dhati  zinazochukuliwa  na  Mheshimiwa  Rais  katika  kuhakikisha  kila  mtanzania  wakiwemo  viongozi  wa  kisiasa  waliopo  ndani  na  nje  ya  nchi  wanashiriki  katika  shughuli  za  ujenzi  wa  nchi  yao.  MWELEKEO  WA  SERIKALI  YA  AWAMU  YA  SITA  Mheshimiwa  Spika,  leo  tunaelekea  kuhitimisha  shughuli  za  Mkutano  wa  7  wa  Bunge  la  Kumi  na  Mbili.  Aidha,  kupitia  Mkutano  huu,  pamoja  na  mambo  mengine  Bunge  lako  tukufu  limefanikiwa  kupitia,  kujadili  na  kupitisha  Mpango  na  Bajeti  ya  Serikali  kwa  mwaka  2022/2023.  Bajeti  tulioipitisha  imeendelea  kututhibitishia  nia  njema,  uthubutu  wa  hali  ya  juu  na  azma  ya  kweli  ya  Mheshimiwa  Samia  Suluhu  Hassan,  Rais  wa  Jamhuri  ya  Muungano  wa  Tanzania  katika  kutelekeza  mipango  na  mikakati  mbalimbali  yenye  lengo  la  kuwaletea  watanzania  maendeleo  ya  haraka  sambamba  na  kuwakwamua  kiuchumi.  Mheshimiwa  Spika,  mengi  yameelezwa  na  kufafanuliwa  na  Waheshimiwa  Mawaziri  wakati  wakiwasilisha  hoja  za  bajeti  za  sekta  zao,  na  wakati  mwingine  hata  Waheshimiwa  Wabunge  wakati  walipokuwa  wakichangia  hoja  mbalimbali  zilizowasilishwa  na  Serikali  kupitia  kwa  Waheshimiwa  Mawaziri.  Kwa  lugha  nyingine,  kupitia  hotuba  hii  ya  kuhitimisha  shughuli  za  Serikali  zilizopangwa  kwenye  Mkutano  wa  7  wa  Bunge  la  12,  nisingependa  kurudia  kile  kilichokwisha  jadiliwa  wakati  wote  wa  Mkutano  huu.  Mheshimiwa  Spika,  hata  hivyo,  niruhusu  nitumie  fursa  hii  kugusia  kwa  uchache  baadhi  ya  mambo  ya  msingi  ambayo  yanaakisi  taswira,  dhamira,  nia,  uthubutu,  maono  na  azma  ya  Mheshimiwa  Samia  Suluhu  Hassan,  Rais  wa  Jamhuri  ya  Muungano  wa  Tanzania  katika  kuhakikisha  taifa  letu  linapiga  hatua  za  haraka  za  maendeleo  ndani  ya  kipindi  kifupi.  Miongoni  mwa  mambo  hayo  ni  ujio  wa  Filamu  ya  Royal  Tour;  ujenzi  wa  miradi  ya  maji  katika  miji  28  na  kuwekwa  saini  kwa  Makubaliano  ya  Awali  ya  Utekelezaji  wa  Mradi  wa  Usindikaji  Gesi  Asilia  (LNG).  Filamu  ya  Royal  Tour  Mheshimiwa  Spika,  Bunge  lako  tukufu  litakubaliana  nami  kwamba  sekta  ya  utalii  imeendelea  kupata  mafanikio  makubwa  hususan  kufuatia  uzinduzi  wa  filamu  ya  Royal  Tour  tarehe  28  Aprili,  2022  Jijini  Arusha.  Filamu  hiyo  ya  kihistoria  imekuja  katika  kipindi  muhimu  ambacho  sekta  ya  utalii  na  huduma  ilikumbwa  na  athari  za  UVIKO-19.  Hivyo,  ujio  wa  filamu  hiyo,  umechangia  kuimarisha  shughuli  za  utalii  na  kusaidia  kwa  kiwango  kikubwa  kuondoa  sintofahamu  nyingi  kuhusu  urithi  wa  utalii  uliopo  Tanzania.  Mheshimiwa  Rais  ameweza  kuonesha  uhalisia  wa  nchi  yetu  kuanzia  vivutio  vya  biashara,  utalii,  madini  na  hata  sanaa  na  utamaduni  wetu.  Mheshimiwa  Spika,  matunda  ya  jitihada  hizo  za  Mheshimiwa  Rais  yameanza  kuonekana  hususan  kwenye  sekta  ya  utalii  na  huduma  ambapo  watalii  na  wawekezaji  kutoka  maeneo  mbalimbali  duniani  wameanza  kumiminika  nchini.  Mathalan,  watu  maarufu  wakiwemo  wachezaji  wa  mpira  wa  miguu  kutoka  ligi  kuu  mashuhuri  barani  ulaya  na  ligi  ya  mpira  wa  kikapu  nchini  Marekani  wametembelea  Tanzania  katika  kipindi  hicho.  Kadhalika,  wakala  wa  utalii  zaidi  ya  30  kutoka  katika  masoko  ya  utalii  yakiwemo  Marekani,  Israeli,  Ufaransa  na  Lithuania  wamehamasika  kuja  nchini  ili  kujifunza  na  kujionea  vivutio  mbalimbali  vya  utalii  kwa  lengo  la  kuvitangaza  katika  nchi  zao.  Mheshimiwa  Spika,  katika  hatua  nyingine,  mwezi  Aprili,  2022  Serikali  iliingia  makubaliano  na  Jiji  la  Dallas  lililopo  nchini  Marekani  kwa  lengo  la  kuimarisha  ushirikiano  kwenye  masuala  ya  utalii,  biashara  na  uwekezaji.  Hatua  hiyo,  inalenga  kufungua  fursa  za  usafiri  wa  anga  kwa  kuwezesha  safari  za  moja  kwa  moja  za  ndege  kutoka  Tanzania  hadi  Dallas,  Marekani.  Mheshimiwa  Spika,  lengo  la  Serikali  ni  kuendelea  kuimarisha  miundombinu  mbalimbali  ya  utalii  nchini  ili  kufikia  lengo  la  kuvutia  watalii  milioni  5  kwa  mwaka  sambamba  na  mapato  ya  Dola  za  Marekani  bilioni  6  ifikapo  mwaka  2025.  Kuongezeka  kwa  idadi  ya  wageni  wanaotembelea  Tanzania,  kutaimarisha  sekta  ya  utalii  na  huduma  nchini  na  hivyo,  kutengeneza  fursa  nyingi  zaidi  za  ajira,  kuwakwamua  wananchi  kiuchumi  na  kujenga  uchumi  imara  na  shindani.  Ujenzi  wa  Miradi  ya  Maji  katika  Miji  28  Mheshimiwa  Spika,  itakumbukwa  kuwa  tangu  akiwa  Makamu  wa  Rais  wa  Jamhuri  ya  Muungano  wa  Tanzania,  Mheshimiwa  Rais  wetu  mpendwa  alijipambanua  na  mpango  maarufu  wa  kumtua  ndoo  mama  kichwani.  Dhamira  hiyo  ya  Mheshimiwa  Rais  imeendelea  kujidhihirisha  kwenye  utekelezaji  wa  miradi  ya  ujenzi  wa  miradi  ya  maji  katika  miji  28  uliozinduliwa  tarehe  6  Juni,  2022.  Mheshimiwa  Spika,  utekelezaji  wa  mradi  huo  wenye  thamani  ya  Dola  za  Marekani  milioni  500  utachangia  kwa  kiwango  kikubwa  katika  kutatua  changamoto  ya  upatikanaji  wa  maji  kwenye  miji  iliyobainishwa  ya  Tanzania  Bara  na  Zanzibar.  Mradi  huo  wa  maji  ambao  ni  mkubwa  zaidi  kuwahi  kutekelezwa  nchini  kwa  wakati  mmoja,  utakapokamilika  utahakikisha  upatikanaji  wa  huduma  ya  majisafi  na  usafi  wa  mazingira  kwa  wananchi  wapatao  milioni  sita.  Mheshimiwa  Spika,  sambamba  na  upatikanaji  wa  huduma  ya  majisafi  na  usafi  wa  mazingira,  miradi  hiyo  pia  itakuwa  chachu  kwenye  kuvutia  uwekezaji  hususan  wa  viwanda.  Serikali  kwa  upande  wake,  itahakikisha  kuwa  ujenzi  wa  miradi  ya  maji  kwenye  miji  28  unafungua  fursa  nyingine  za  kiuchumi  zikiwemo  ajira  kwa  wananchi  wetu  hasa  kwenye  maeneo  ambayo  miradi  hiyo  itatekelezwa.  Hivyo  basi,  nitumie  fursa  hii  kuwasihi  watanzania  wenzangu  kuchangamkia  fursa  zitakazojitokeza  wakati  wa  utekelezaji  wa  miradi  hiyo  ili  kujiongezea  kipato  na  kujikwamua  kiuchumi.  Mheshimiwa  Spika,  kwa  mantiki  hiyo,  niwasihi  viongozi  na  Waheshimiwa  Wabunge  wenzangu  tushirikiane  katika  kuimarisha  usimamizi  wa  miradi  hii  pamoja  na  kuhakikisha  wakandarasi  wanakamilisha  miradi  hiyo  kwa  wakati  ili  miradi  hiyo  iweze  kutoa  huduma  iliyotarajiwa  kwa  wananchi.  Vilevile,  niwasihi  Waheshimiwa  Wabunge  wenzangu  kuwa  vinara  katika  kuhamasisha  wananchi  kutunza  mazingira  na  kuacha  kufanya  shughuli  za  kibinadamu  karibu  na  vyanzo  vya  maji  kwani  uhifadhi  wa  mazingira  ndiyo  msingi  wa  uendelevu  wa  upatikanaji  wa  majisafi  na  salama.  Utekelezaji  wa  Mradi  wa  Usindikaji  Gesi  Asilia  (LNG)  Mheshimiwa  Spika,  sote  tumekuwa  miongoni  mwa  mashuhuda  wa  kusuasua  kwa  muda  mrefu  kuanza  kwa  utekelezaji  wa  mradi  wa  uchakataji  wa  Gesi  Asilia  (LNG).  Kwa  msingi  huo,  nitumie  fursa  hii  kumshukuru  sana  Mheshimiwa  Samia  Suluhu  Hassan,  Rais  wa  Jamhuri  ya  Muungano  wa  Tanzania  kwa  kufanikiwa  kutegua  kile  kitendawili  cha  muda  mrefu  cha  lini  ungeanza  utekelezaji  wa  mradi  wa  uchakataji  wa  Gesi  Asilia  (LNG)  uliosimama  kwa  muda  mrefu.  Mheshimiwa  Spika,  kufuatia  juhudi  kubwa  zilizofanywa  na  Serikali  ya  Awamu  ya  Sita,  tarehe  11  Juni,  2022  tulishuhudia  kuingiwa  kwa  makubaliano  ya  awali  ya  Mkataba  wa  Nchi  Hodhi  na  Kampuni  za  Kimataifa  za  Utafutaji  Mafuta  kwa  ajili  ya  utekelezaji  wa  mradi  wa  LNG.  Mheshimiwa  Spika,  katika  kuhakikisha  azma  ya  Mheshimiwa  Rais  inatimia  nitumie  fursa  hii  kutoa  wito  kwa  viongozi  na  watendaji  wa  sekta  husika  kuhakikisha  kuwa  utekelezaji  wa  mradi  wa  LNG  unaleta  manufaa  yaliyokusudiwa  kwa  taifa  letu  ikiwa  ni  pamoja  na  kuongeza  mapato  ya  Serikali  yatokanayo  na  mauzo  ya  gesi,  kuzalisha  ajira  za  muda  mfupi  na  za  kudumu  na  kuimarisha  mapato  na  uchumi  wa  watanzania  kupitia  mauzo  ya  bidhaa  na  huduma  mbalimbali  wakati  wa  utekelezaji  wa  mradi.  Mheshimiwa  Spika,  Serikali  kwa  upande  wake  itaendelea  kuhakikisha  kuwa  inavutia  uwekezaji  unaokadiriwa  kuwa  na  thamani  ya  zaidi  ya  Dola  za  Marekani  bilioni  30  kutoka  nje  kwa  ajili  ya  utekelezaji  wa  mradi  huo.  Vilevile,  ninaielekeza  Wizara  ya  Nishati  kuhakikisha  kuwa  inatumia  vema  fursa  ya  uwepo  wa  mradi  wa  LNG  kuimarisha  uzoefu  wa  Shirika  la  Maendeleo  ya  Petroli  Nchini  (TPDC)  katika  shughuli  za  gesi  pamoja  na  kuwezesha  upatikanaji  wa  gesi  asilia  iliyochakatwa  kwa  ajili  ya  matumizi  ya  nyumbani.  UJENZI  WA  MJI  WA  SERIKALI  Mheshimiwa  Spika,  itakumbukwa  kuwa  katika  mwaka  wa  fedha  2021/2022,  Mheshimiwa  Rais  aliridhia  takriban  shilingi  bilioni  600  zitumike  kwa  ajili  ya  awamu  ya  pili  ya  ujenzi  wa  majengo  25  ya  wizara  na  taasisi  kwenye  Mji  wa  Serikali  uliopo  Mtumba  jijini  Dodoma.  Hivyo  basi,  nitumie  fursa  hii  kuliarifu  Bunge  lako  tukufu  kwamba  ujenzi  huo  unaendelea  vizuri  na  hadi  kufikia  tarehe  24  Juni  2022  umefikia  kati  ya  wastani  wa  asilimia  30  hadi  asilimia  56.  Mheshimiwa  Spika,  nitumie  nafasi  hii  kuzihimiza  wizara  na  taasisi  kuhakikisha  wanaimarisha  usimamizi  ili  ujenzi  ukamilike  ndani  ya  muda  uliopangwa.  Nitoe  rai  pia  kwenu  Waheshimiwa  Wabunge  mnapoondoka  hapa  Bungeni  mpate  muda  kidogo  wa  kutembelea  na  kuona  kazi  nzuri  inayoendelea  kwenye  mji  huo.  UWAJIBIKAJI  KATIKA  TAWALA  ZA  MIKOA  NA  SERIKALI  ZA  MITAA  Mheshimiwa  Spika,  katika  kuhakikisha  dhamira  nzuri  ya  Mheshimiwa  Rais  wetu  mpendwa  inayojiakisi  kwenye  Mpango  na  Bajeti  ya  Serikali  kwa  mwaka  2022/2023  inafikiwa,  Serikali  imejipanga  vema  kuendelea  kusimamia  suala  la  uwajibikaji  katika  utumishi  wa  umma.  Mikakati  iliyopo  katika  kuimarisha  uwajibikaji  hususan  kwenye  Tawala  za  Mikoa  na  Serikali  za  Mitaa  ni  kama  ifuatavyo:  -  Moja:  Kuongeza  bajeti  ya  matumizi  mengineyo  katika  Ofisi  za  Wakuu  wa  Mikoa  na  Wilaya  kutoka  shilingi  bilioni  57.44  hadi  shilingi  bilioni  79.09  ili  kuwezesha  utekelezaji  wa  majukumu  ya  Ofisi  hizo.  Sambamba  na  ongezeko  hilo  la  Bajeti  katika  mwaka  2022/2023,  Serikali  pia,  imehuisha  muundo  wa  Sekretarieti  za  Mikoa  kwa  kuboresha  iliyokuwa  Sehemu  ya  Usimamizi  wa  Serikali  za  Mitaa  na  kuwa  Sehemu  ya  Menejimenti,  Ufuatiliaji  na  Ukaguzi  ili  kuimarisha  ufuatiliaji  wa  mapato,  matumizi  na  utekelezaji  wa  miradi  katika  Mamlaka  za  Serikali  za  Mitaa;  Mbili:  Kuendelea  kuwajengea  uwezo  Waheshimiwa  Mameya,  Wenyeviti  wa  Halmashauri  na  Miji,  Madiwani,  Mafisa  Tarafa  na  Watendaji  wa  Kata  kupitia  Programu  ya  Uimarishaji  Tawala  za  Mikoa  na  Mamlaka  za  Serikali  za  Mitaa.  Lengo  ni  kuongeza  uelewa  wa  majukumu  yao  kisheria,  kuimarisha  mahusiano  yao  na  viongozi  wa  kisiasa  na  kusimamia  ipasavyo  miradi  ya  maendeleo  inayotekelezwa  kwenye  maeneo  yao  pamoja  na  ukusanyaji  wa  mapato;  na  Tatu:  Kupima  utendaji  wa  Wakurugenzi  na  Wakuu  wa  Idara  kwa  kutumia  viashiria  muhimu  hususan  usimamizi  wa  mapato  na  makusanyo  ya  ndani,  upelekaji  wa  fedha  kwenye  miradi  ya  maendeleo,  usimamizi  wa  mikopo  ya  asilimia  10  ikiwa  ni  pamoja  na  marejesho,  usimamizi  wa  miradi  ya  maendeleo  na  uzuiaji  na  utekelezaji  wa  hoja  za  ukaguzi  zinazoibuliwa  na  Mdhibiti  na  Mkaguzi  Mkuu  wa  Hesabu  za  Serikali  (CAG).  MASUALA  YA  UFUATILIAJI  NA  TATHMINI  Mheshimiwa  Spika,  eneo  jingine  lenye  lengo  la  kuimarisha  utendaji  na  uwajibikaji  Serikalini  ni  tasnia  ya  ufuatiliaji  na  tathmini.  Tasnia  hii  mtambuka  inahitaji  uwepo  wa  mifumo  na  miundo  imara  ambayo  itawezesha  kujenga  msingi  thabiti  wa  usimamizi  wa  utendaji  kazi  wa  Serikali.  Kwa  kuzingatia  hilo,  Serikali  inaendelea  kujenga  mifumo  na  miundo  wezeshi  katika  eneo  la  ufuatiliaji  na  tathmini  ili  kuboresha  utendaji  kazi  unaojali  matokeo.  Mheshimiwa  Spika,  hatua  hizo  zinajumuisha  kupitia  upya  miundo  na  majukumu  ya  Wizara,  Idara  zinazojitegemea,  Wakala  za  Serikali,  Mashirika  ya  Umma,  Sekretarieti  za  Mikoa  na  Mamlaka  za  Serikali  za  Mitaa  katika  eneo  la  ufuatiliaji  na  tathmini  ili  kuziimarisha  pamoja  na  kujenga  uwezo  wa  watumishi  katika  eneo  hilo.  Mheshimiwa  Spika,  katika  hatua  nyingine  Serikali  imeanza  maandalizi  ya  Sera  ya  Ufuatiliaji  na  Tathmini  kwa  kuzihusisha  taasisi  simamizi  zinazohusika  na  ufuatiliaji  na  tathmini  ili  kuchambua  maeneo  wanayosimamia  na  kuhakikisha  maeneo  yote  muhimu  yanajumuishwa  ikiwemo  usimamizi  wa  mipango  ya  maendeleo  na  utendaji  wa  Serikali  kwa  ujumla.  Mheshimiwa  Spika,  sambamba  na  hatua  hizo,  tayari,  Serikali  imekamilisha  Mfumo  wa  Kitaifa  wa  Usimamizi  wa  Miradi  ya  Maendeleo  ambao  utaanza  kutumika  Julai,  2022.  Mfumo  huo,  pamoja  na  mambo  mengine  utasaidia  Serikali  kuimarisha  ufuatiliaji  na  tathmini  katika  utekelezaji  wa  miradi  ya  maendeleo  na  hivyo  kuongeza  tija  na  thamani  ya  matumizi  ya  fedha  za  umma  kwenye  miradi  husika.  Mheshimiwa  Spika,  vilevile,  Serikali  imehuisha  Muundo  na  Mgawanyo  wa  Majukumu  wa  Ofisi  ya  Waziri  Mkuu  hususan  kwa  upande  wa  Sera,  Uratibu  na  Bunge  ili  kuimarisha  jukumu  la  ufuatiliaji  na  tathmini.  Lengo  ni  kuhakikisha  taarifa  za  ufuatiliaji  na  tathmini  kutoka  katika  wizara  na  taasisi  za  Serikali  zinafanyiwa  uchambuzi  wa  kina  pamoja  na  kutoa  mrejesho  kuhusu  utendaji  wa  Serikali.  Mheshimiwa  Spika,  nitoe  wito  kwa  Waziri  wa  Nchi,  Ofisi  ya  Rais  Menejimenti  ya  Utumishi  wa  Umma  na  Utawala  Bora  kushirikiana  kwa  karibu  na  Ofisi  ya  Rais  -  TAMISEMI,  Ofisi  ya  Waziri  Mkuu  na  Wizara  ya  Fedha  na  Mipango  kufanyia  kazi  changamoto  ya  uhaba  wa  wataalamu  wa  ufuatiliaji  na  tathmini;  kazi  za  tathmini  kufanyika  kwa  ufanisi  na  uwepo  wa  mifumo  mingi  ya  ukusanyaji  wa  taarifa  yenye  kuathiri  ubora  wa  takwimu.  Mheshimiwa  Spika,  Serikali  itaendelea  kufanya  tathmini  ya  ujuzi  unaohitajika,  kufanya  tathmini  ya  mifumo  ya  ufuatiliaji  na  tathmini  iliyopo  kwenye  taasisi  za  Serikali,  kuandaa  Kanzi-Data  ya  watumishi  wenye  utaalamu  wa  masuala  ya  ufuatiliaji  na  tathmini,  kuongeza  matumizi  ya  Teknolojia  ya  Habari  na  Mawasiliano  (TEHAMA)  kwenye  ufuatiliaji  na  tathmini  na  kuimarisha  vitengo  vya  ufuatiliaji  na  tathmini  ili  kujenga  mfumo  jumuishi  wa  ufuatiliaji  na  tathmini  ambao  utawezesha  kufuatilia,  kuchambua  na  kupata  taarifa  halisi  na  kwa  wakati  za  utendaji  wa  Serikali.  ULINZI  NA  UHIFADHI  WA  MAZINGIRA  Mheshimiwa  Spika,  suala  la  kulinda  na  kuhifadhi  mazingira  limeendelea  kuwa  moja  ya  vipaumbele  muhimu  vya  Serikali  ya  Awamu  ya  Sita  inayoongozwa  na  Mheshimiwa  Samia  Suluhu  Hassan,  Rais  wa  Jamhuri  ya  Muungano  wa  Tanzania.  Mheshimiwa  Rais  katika  hotuba  zake  mbalimbali  ndani  na  nje  ya  nchi,  amekuwa  akisisitiza  umuhimu  wa  kulinda  na  kuhifadhi  mazingira  kwa  ustawi  wa  jamii  yetu  na  kwa  maendeleo  ya  kiuchumi  ya  nchi  yetu.  Mheshimiwa  Spika,  mabadiliko  ya  tabianchi  na  shughuli  za  kibinadamu  ambazo  siyo  endelevu  na  rafiki  wa  mazingira  zikiwemo  ukataji  wa  miti  hovyo,  uvamizi  na  uharibifu  wa  mapori  tengefu,  ukataji  wa  miti  holela  kwa  ajili  ya  uchomaji  wa  mkaa,  uvamizi  na  uharibifu  wa  vyanzo  vya  maji  pamoja  na  uchomaji  moto  misitu  yetu  zimekuwa  zikichangia  sana  uharibifu  wa  mazingira  nchini.  Jitihada  zinazofanywa  na  Serikali  kuhifadhi  mapori  yetu  ni  katika  kulinda  tunu  zilizopo  kwenye  maeneo  muhimu  kama  vile  Loliondo,  Ngorongoro,  Selou,  Ruaha,  Katavi  n.k.  Pori  Tengefu  la  Loliondo  Mheshimiwa  Spika,  Pori  Tengefu  la  Loliondo  lenye  ukubwa  wa  kilometa  za  mraba  4,000  limekuwa  likitumiwa  na  wananchi  kuendesha  shughuli  za  kibinadamu  kama  vile  kilimo,  ulishaji  wa  mifugo  na  makazi.  Serikali  kwa  upande  wake  imeendelea  kulitumia  katika  shughuli  za  uhifadhi  na  utalii.  Aidha,  matumizi  yasiyo  rafiki  yamekuwa  chanzo  cha  kuharibika  kwa  mfumo  ikolojia  wa  Pori  hilo.  Mheshimiwa  Spika,  Pori  Tengefu  Loliondo  ni  muhimu  kwa  ajili  ya  kulinda  Mfumo  Ikolojia  ya  Serengeti,  ikiwemo  maeneo  ya  mazalia,  makazi  na  mapito  ya  makundi  makubwa  ya  nyumbu  wahamao.  Sababu  kubwa  ya  kuanzishwa  kwa  Hifadhi  ya  Taifa  ya  Serengeti  ni  kuhifadhi  mzunguko  wa  nyumbu  ambao  kwa  kiasi  kikubwa  uko  upande  wa  Tanzania  na  umuhimu  wake  kama  urithi  wa  dunia.  Serikali  imekuwa  ikifanya  mabadiliko  pale  ambapo  imeonekana  mzunguko  huu  uko  hatarini  na  hivyo  kuhakikisha  kuwa  unalindwa  kikamilifu.  Mheshimiwa  Spika,  maeneo  muhimu  yanayohitaji  kuhifadhiwa  kwa  lengo  la  kulinda  mzunguko  wa  nyumbu  ni  maeneo  ya  mazalia  na  mapito  kwenye  eneo  la  kilomita  za  mraba  1,500  za  Pori  Tengefu  la  Pololeti.  Maeneo  mengine  muhimu  ni  vyanzo  vya  maji  ambavyo  huingiza  maji  kwenye  mito  mikuu  mitatu  ya  Nyabogati,  Pololeti  yenyewe  na  Grumeti.  Mheshimiwa  Spika,  uhifadhi  wa  maeneo  haya  ni  muhimu  ili  kuinusuru  ikolojia  ya  Serengeti  ikiwemo  Bonde  la  Seronera  ambako  mito  hii  humwaga  maji  yake  na  ndicho  kitovu  cha  utalii  ndani  ya  Hifadhi  ya  Taifa  Serengeti.  Kadhalika,  eneo  hilo  la  Pololeti  -  Loliondo  linalopakana  na  Hifadhi  ya  Taifa  ya  Serengeti,  limeendelea  kuwa  eneo  muhimu  kwa  ajili  ya  mtawanyiko  wa  wanyamapori  hususan  nyumbu,  pundamilia  na  Pofu.  Mheshimiwa  Spika,  shughuli  za  kibinadamu  kama  vile  kilimo,  ufugaji  na  makazi  zimekuwa  chanzo  cha  uharibifu  wa  ikolojia  niliyoielezea  ambayo  ni  muhimu  katika  kuhakikisha  uendelevu  wa  hifadhi  zetu  hususan  Serengeti.  Vilevile,  shughuli  hizo  zimechangia  uharibifu  wa  uoto  wa  asili  na  kusababisha  kukosekana  kwa  malisho  na  maji,  kupungua  uwezo  wa  kiuchumi  kwa  wafugaji.  Aidha,  ongezeko  la  mifugo  limesababisha  maeneo  yote  ya  vyanzo  vya  maji  na  mito  kuharibika.  Uharibifu  huo  mkubwa  wa  mazingira,  pia,  umekuwa  chanzo  cha  wanyamapori  kutoweka.  Mheshimiwa  Spika,  katika  kuhakikisha  uwepo  wa  matumizi  endelevu  ya  Pori  Tengefu  la  Loliondo,  Serikali  ilielekeza  eneo  la  kilometa  za  mraba  1,500  lihifadhiwe  na  eneo  lililobaki  la  kilometa  za  mrada  2,500  wananchi  waendelee  kulitumia  kwa  shughuli  nyingine.  Utekelezaji  wa  maelekezo  hayo  ya  Serikali  umehusisha  zoezi  la  kuwekwa  vigingi  katika  eneo  lenye  ukubwa  wa  kilometa  za  mraba  1,500  la  Pori  Tengefu  Pololeti  -  Loliondo.  Mheshimiwa  Spika,  zoezi  hili  la  uwekaji  wa  vigingi  ambalo  limekamilika  kwa  asilimia  100  halitoathiri  maendeleo  ya  wakazi  wa  eneo  la  vijiji  14  vinavyopakana  na  eneo  hilo.  Aidha,  hakutakuwepo  na  Kijiji  kitakachofutwa  na  hakuna  miundombinu  itakayoondolewa  kwa  kuwa  ndani  ya  eneo  la  kilometa  za  mraba  1,500  la  Pololeti  hakuna  miundombinu  yoyote.  Mheshimiwa  Spika,  Serikali  imesimamia  kwa  umakini  mkubwa  zoezi  la  uwekaji  vigingi  kwenye  eneo  la  kilometa  za  mraba  1,500  ambalo  ni  muhimu  kwa  ikolojia  ya  Hifadhi  ya  Serengeti  na  Mamlaka  ya  Hifadhi  ya  Ngorongoro.  Halikadhalika,  Serikali  imeendelea  kushirikiana  na  wananchi  wa  Loliondo  katika  kuboresha  malisho  ya  mifugo,  uchimbaji  wa  visima  vya  maji,  ujenzi  wa  majosho  pamoja  na  miundombinu  ya  kunyweshea  mifugo  kwenye  eneo  la  kilometa  za  mraba  2,500.  Mheshimiwa  Spika,  pia,  ninaielekeza  Wizara  ya  Maliasili  na  Utalii  kushirikiana  na  Wizara  ya  Ardhi,  Nyumba  na  Maendeleo  ya  Makazi  pamoja  na  wadau  wengine  kuhakikisha  kuwa  Sheria  ya  Ardhi  ya  vijiji  namba  5  ya  mwaka  1999  inatumika  ipasavyo  kutenga  na  kuweka  mipaka  ya  vijiji.  Serikali  kwa  kuzingatia  matakwa  ya  wananchi  hasa  maeneo  ya  malisho  kwenye  vijiji  14  vilivyopo  karibu  na  Pori  Tengefu  la  Poloreti  itaweka  utaratibu  utakaopangwa  kwa  pamoja  baada  ya  kukamilisha  zoezi  la  utambuzi  wa  mifugo  kwenye  vijiji  husika  kwa  lengo  la  kuwezesha  kuhudumia  mifugo  iliyopo  ndani  ya  eneo  hilo.  Hifadhi  ya  Ngorongoro  Mheshimiwa  Spika,  tangu  kuanzishwa  kwa  matumizi  mseto  ya  ardhi,  takriban  miaka  60  iliyopita,  usimamizi  wa  Eneo  la  Hifadhi  ya  Ngorongoro  umeshindwa  kutimiza  lengo  la  kuleta  uwiano  baina  ya  uhifadhi,  ukuzaji  wa  utalii  na  maendeleo  ya  jamii  kutokana  na  changamaoto  mbalimbali.  Hali  hiyo  imechangiwa  na  changamoto  nyingi  za  kiuhifadhi  na  maendeleo  ya  jamii  hususan  ongezeko  la  idadi  kubwa  ya  watu  na  mifugo,  makazi  holela  na  shughuli  za  binadamu.  Kwa  mfano,  mwaka  1959  wakati  Hifadhi  hiyo  inaanzishwa  kulikuwa  na  watu  takriban  8,000  na  mifugo  161,000.  Lakini  hadi  sasa  idadi  ya  watu  inakadiriwa  kuwa  takribani  110,  000  na  mifugo  zaidi  ya  1,000,000.  Ni  jukumu  la  Serikali  kuweka  miongozo  itakayowezesha  maisha  ya  watu  na  uhifadhi  kuwa  endelevu  kwa  maslahi  ya  Taifa.  Mheshimiwa  Spika,  changamoto  nyingine  ni  kuendelea  kudorora  kwa  ustawi  wa  maisha  ya  wenyeji  wa  Ngorongoro  katika  nyanja  mbalimbali  za  maendeleo  ikiwemo  elimu,  afya,  uchumi,  usalama  wa  chakula  na  lishe,  ufinyu  wa  vyanzo  mbadala  vya  mapato  kwa  jamii,  makazi  duni,  kukosa  haki  ya  msingi  ya  kikatiba  ya  kumiliki  na  kutumia  ardhi  kwa  ajili  ya  maendeleo  yao  kwa  sheria  zilizopo,  pia  kumejitokeza  kubadilika  kwa  uoto  wa  asili  na  kuenea  kwa  mimea  vamizi.  Hivyo,  kuendelea  kuwepo  kwa  mfumo  uliopo,  kunaathiri  ustawi  endelevu  wa  maliasili  ambazo  ndio  chanzo  kikubwa  cha  mapato  ambayo  hugharamia  shughuli  za  maendeleo  na  ustawi  wa  Watanzania.  Mheshimiwa  Spika,  kufuatia  hali  hiyo,  Serikali  kwa  nyakati  tofauti  ilichukua  hatua  mbalimbali  katika  kutatua  changamoto  za  usimamizi  wa  hifadhi  ikiwemo  kufanya  tathmini  ya  kina  tangu  mwaka  2017  hadi  mwaka  2021  kwa  lengo  la  kutatua  changamoto  za  mfumo  wa  matumizi  mseto  ya  ardhi.  Kutokana  na  tathmini  hiyo,  Serikali  iliamua  kutumia  mapori  Tengefu  ya  Handeni  na  Kitwai  yaliyopo  katika  Wilaya  za  Simanjiro,  Handeni  na  Kilindi  kwa  ajili  ya  wananchi  wa  Ngorongoro  kuhamia  na  kuendeleza  maisha  yao  na  kujitafutia  shughuli  mbalimbali  za  uchumi.  Mheshimiwa  Spika,  sababu  ya  kutumia  maeneo  ya  Handeni  na  Kitwai  ni  pamoja  na  kufaa  kwa  ufugaji  na  kilimo;  mwingiliano  wa  kimila,  kitamaduni  na  desturi  katika  ya  jamii  iliyopo  Handeni  na  Kitwai  na  jamii  ya  wafugaji  wa  Ngorogoro  na  shughuli  za  kiuchumi  katika  maeneo  hayo  zinafanana  sana  ambapo  shughuli  kuu  ni  ufugaji.  Mheshimiwa  Spika,  katika  kuhakikisha  maeneo  hayo  yanakidhi  makusudio  yaliyotarajiwa,  Serikali  imeendelea  kujenga  miundombinu  muhimu  katika  eneo  la  Msomera  ikiwemo  upangaji  na  upimaji  wa  viwanja  vya  makazi  na  mashamba  na  ujenzi  wa  nyumba  500  za  wakazi  ambapo  ujenzi  wa  nyumba  103  umekamilika  na  ujenzi  wa  nyumba  400  unaendelea  kupitia  JKT.  Vilevile,  huduma  za  umeme  na  maji  tayari  zinapatikana  na  ujenzi  wa  shule  ya  msingi  na  sekondari  umekamilika.  Ujenzi  wa  miundombinu  ya  afya,  majosho  na  barabara  unaendelea.  Mheshimiwa  Spika,  Serikali  imeendelea  kutoa  elimu  kwa  wananchi  kuhusu  fursa  za  eneo  la  Msomera  lililopo  Handeni  kiuchumi  na  kijamii  kupitia  vikao  vingi  na  wananchi  wa  eneo  la  Ngorongoro  wakiwemo  viongozi  wa  mila  (Laigwanak),  waheshimiwa  madiwani,  watendaji  wa  kata  na  vijiji  (WEO  na  VEO)  wawakilishi  wa  akinamama,  vijana  na  wadau  wengine.  Hadi  sasa,  kumekuwa  na  mafanikio  makubwa  katika  kusimamia  utekelezaji  wa  zoezi  hilo  ambapo  Serikali  imeendelea  kuhamasisha  na  kuandikisha  zile  kaya  ambazo  zipo  tayari  kuhama  kwa  hiari.  Mheshimiwa  Spika,  zoezi  la  kuandikisha  wakazi  wanaoomba  kuhama  kwa  hiari  linaendelea  vizuri.  Aidha,  hadi  kufikia  tarehe  09  Juni  2022,  jumla  ya  kaya  293  zenye  watu  1,497  zilikuwa  zimejiandikisha.  Mheshimiwa  Spika,  katika  kuhakikisha  wakazi  wanaohama  wanakuwa  na  maisha  bora  zaidi  katika  makazi  mapya  Msomera,  Mheshimiwa  Samia  Suluhu  Hassan,  Rais  wa  Jamhuri  ya  Muungano  wa  Tanzania  aliridhia  kutoa  motisha  mbalimbali  kwa  wakazi  hao  kama  ifuatavyo:-  Moja:  Kila  Kaya  inayoondoka  inapewa  fidia  ya  nyumba  aliyokuwa  anaishi;  Mbili:  Kaya  zote  zinazohamia  Msomera  kwa  hiari  zinapatiwa  nyumba  zenye  vyumba  vitatu  zilizojengwa  kwenye  eneo  la  ekari  2.5,  godoro,  tochi,  na  ndoo;  Tatu:  Kila  kaya  inapewa  shamba  lenye  ukubwa  wa  ekari  tano  na  zitakabidhiwa  hati  za  kumiliki  ardhi  kwa  ajili  ya  eneo  la  nyumba  na  shamba.  Pia  lipo  eneo  lingine  huru  la  kuchungia;  Nne:  Kila  kaya  inapewa  fedha  za  kutosha  kwa  ajili  ya  kuanzia  maisha  kwenye  makazi  mapya;  na  Tano:  Kila  kaya  inapewa  mahindi  magunia  mawili  kwa  kipindi  cha  miezi  mitatu  kwa  ajili  ya  kujikimu  katika  kipindi  cha  mpito  wakati  wakazi  wakijiandaa  na  maandalizi  ya  kilimo.  Mheshimiwa  Spika,  upendo  huo  uliooneshwa  na  Mheshimiwa  Samia,  Rais  wetu  hauna  budi  kupongezwa  na  kila  mwenye  kuitakia  mema  nchi  hii.  Hata  hivyo,  utaratibu  huu  ni  maalumu  kwa  Ngorongoro  pekee.  Leo  tarehe  30  Juni,  2022  kaya  nyingine  25  zenye  jumla  ya  watu  115  zinatarajiwa  kusafiri  kwa  hiari  kuelekea  Msomera  na  kuendelea  na  maisha  yao  kama  kawaida.  Nitumie  nafsi  hii  kuwapongeza  wananchi  wote  walioridhia  kuhama  kwa  hiari.  Tarehe  23  Juni  2022  nilitembelea  Ngorongoro  na  nilipata  fursa  ya  kuwaaga  wananchi  wanaohama  kwa  hiari  kutoka  hifadhi  ya  Ngorongoro  kwenda  Msomera.  Aidha,  siku  hiyo  hiyo,  nilitembelea  eneo  la  Msomera  lililopo  Wilaya  ya  Handeni  na  kujionea  wananchi  waliohamia  katika  eneo  hilo  wakiendelea  na  shughuli  zao  kwa  furaha  ambapo  waliishukuru  sana  Serikali  na  Mheshimiwa  Rais  kwa  kuwaandalia  makazi  bora  katika  eneo  hilo.  Mheshimiwa  Spika  kwa  ridhaa  yako  ninaomba  tuwasikilize  .....  (AUDIO  CLIP).  Mheshimiwa  Spika,  nitoe  rai  kwa  viongozi  na  watendaji  kuendelea  kuelimisha,  kuhamasisha  na  kuwashirikisha  wananchi  na  wadau  wengine  hususan  wenyeji  katika  utekelezaji  mzuri  unaoendelea  wa  zoezi  hilo.  Upandishwaji  Hadhi  wa  Maeneo  ya  Mapori  Tengefu  kuwa  Mapori  ya  Akiba  Mheshimiwa  Spika,  rasilimali  za  wanyamapori  ni  muhimu  kwa  maendeleo  ya  nchi  yetu,  hususan  katika  kukuza  utalii  na  hivyo  kuongeza  pato  la  Taifa.  Kwa  msingi  huo,  mpango  wa  Serikali  kupandisha  hadhi  baadhi  ya  mapori  tengefu  kuwa  mapori  ya  akiba  ni  katika  kuimarisha  ulinzi  wa  rasilimali  zilizopo  katika  mapori  hayo  kwa  uhifadhi  endelevu.  Mheshimiwa  Spika,  hata  hivyo,  kutangazwa  kwa  eneo  lolote  kuwa  Pori  la  Akiba  hufanywa  na  Mheshimiwa  Rais  wa  Jamhuri  ya  Muungano  wa  Tanzania  kwa  kufuata  taratibu  zilizowekwa  kisheria  ikiwemo  kufanya  tathmini  ya  kina  ya  umuhimu  wa  eneo  hilo  katika  uhifadhi  na  ushirikishwaji  wa  wananchi  kupitia  Mamlaka  za  Serikali  za  Mitaa  za  maeneo  husika.  Mheshimiwa  Spika,  tathmini  hiyo  na  ushirikishwaji  wa  wananchi  husaidia  Serikali  kufanya  maamuzi  ya  iwapo  kuendelea  na  utaratibu  wa  kupandisha  hadhi  au  la.  Hivyo,  naomba  niwahakikishie  wananchi  wa  maeneo  husika  ikiwemo  Loliondo  kwamba  utaratibu  wa  kupandisha  hadhi  maeneo  ya  mapori  hayo  kuwa  mapori  ya  akiba  utasubiri  mapitio  ya  pamoja  kati  ya  Serikali  na  wananchi.  Hivyo,  Wizara  isianze  zoezi  hilo  hadi  wananchi  watoe  maoni  yao  kwa  maslahi  ya  pande  zote.  KILIMO  Mheshimiwa  Spika,  katika  mwaka  wa  fedha  wa  2022/2023  Serikali  imeongeza  bajeti  ya  Wizara  ya  Kilimo  kutoka  shilingi  bilioni  294  katika  mwaka  2021/2022  hadi  shilingi  bilioni  954.  Ongezeko  hili  ni  sawa  na  asilimia  224  na  limelenga  kwenye  maeneo  yafuatayo:  Utafiti  wa  kilimo,  Uzalishaji  wa  mbegu,  Umwagiliaji,  Ujenzi  wa  maghala  na  Kuimarisha  huduma  za  ugani.  Mheshimiwa  Spika,  malengo  ya  Serikali  ni  kuongeza  ukuaji  wa  Sekta  ya  Kilimo  kufikia  asilimia  10  ifikapo  mwaka  2030  (Agenda  10/30);  kuongeza  mauzo  nje  ya  nchi  kutoka  Dola  za  Marekani  Bilioni  1.2  hadi  kufikia  Dola  za  Marekani  Bilioni  5  mwaka  2030;  kupunguza  umaskini  kwa  zaidi  ya  asilimia  50  kutoka  asilimia  28  kwas  asa  hadi  chini  ya  asilimia  14  ifikapo  2025.  Mheshimiwa  Spika,  ili  kufikia  malengo  hayo  Serikali  imepanga  kuimarisha  utafiti;  kutoa  ruzuku  ya  mbegu  za  alizeti,  ngano  na  miche  ya  chikichi;  kuimarisha  upatikanaji  wa  masoko  ya  mazao  ya  kilimo;  kuimarisha  upatikanaji  wa  pembejeo  za  kilimo;  kuimarisha  mifumo  ya  upatikanaji  wa  mitaji  ikiwa  ni  pamoja  na  kuanzisha  Mfuko  wa  Maendeleo  ya  Kilimo  utakaowezesha  upatikanaji  wa  pembejeo  kwa  mfumo  wa  ruzuku  pindi  inapotokea  athari  za  kiuchumi  na  kuanza  kutoa  ruzuku  ya  mbolea  mwaka  2022/2023.  Mheshimiwa  Spika,  ongezeko  la  bajeti  kwa  mwaka  2022/2023  linatarajiwa  kuimarisha  usalama  wa  chakula  na  lishe  na  hivyo  kupunguza  mfumuko  wa  bei  ya  chakula  nchini;  kuongeza  eneo  la  umwagiliaji;  kuongeza  upatikanaji  wa  ajira  kwa  vijana  na  wanawake  katika  kilimo  zitakazofikia  milioni  moja  ifikapo  mwaka  2025.  Manufaa  mengine  ni  kuhakikisha  upatikanaji  wa  malighafi  kwenye  viwanda  vya  kuongeza  thamani  ya  mazao  na  bidhaa  za  kilimo  kufikia  asilimia  100  ifikapo  2030.  Mheshimiwa  Spika,  katika  kukabiliana  na  athari  za  kupanda  kwa  bei  ya  mbolea  duniani,  Serikali  itaimarisha  mfumo  wa  utoaji  ruzuku  ambapo  tunatarajia  kutumia  Shilingi  Bilioni  150  kutoa  ruzuku  ya  mbolea  kwa  mazao  yote.  Kwa  kipekee  mfumo  wa  utoaji  wa  ruzuku  utawalenga  wazalishaji  wa  ndani.  Aidha,  kwa  kipekee  makampuni  ambayo  hayataungana  na  Serikali  katika  mfumo  huu  Serikali  hatutosita  kuwafutia  leseni  ya  kuendesha  biashara  ya  mboloea  nchini.  MAELEKEZO  MAHSUSI  Mheshimiwa  Spika,  ni  dhahiri  kuwa  hatua  zinazochukuliwa  na  Serikali  ya  Awamu  ya  Sita,  inayoongozwa  na  Mheshimiwa  Samia  Suluhu  Hassan,  Rais  wa  Jamhuri  ya  Muungano  wa  Tanzania  zimekuwa  na  zinakusudia  kuleta  matokeo  chanya  na  ya  haraka  kwenye  nyanja  mbalimbali  za  kiuchumi  na  kijamii.  Kwa  msingi  huo,  nami  ningependa  kusisitiza  na  kuelekeza  utekelezaji  wa  masuala  yafuatayo:  -  I:  Kuimarisha  matumizi  ya  TEHAMA  na  kuhakikisha  mifumo  ya  TEHAMA  inayotumiwa  na  mamlaka  mbalimbali  za  Serikali  inazungumza  Mheshimiwa  Spika,  Serikali  imepata  mafanikio  mbalimbali  katika  matumizi  ya  mifumo  ya  TEHAMA,  ikiwemo  kuunganisha  taasisi  zaidi  ya  700  katika  mfumo  mmoja  wa  malipo  GePG.  Hivi  sasa,  Serikali  inaweza  kuona  na  kupata  taarifa  za  makusanyo  yote  yaliyokusanywa  kwenye  taasisi  zake  kupitia  mfumo  uliounganishwa  na  mifumo  mingine  kama  vile  MUSE,  GAMIS,  TANePS,  ERMS,  HCMIS,  LGRCIS,  mifumo  ya  Mamlaka  ya  Mapato  Tanzania  (TRA)  pamoja  na  mifumo  ya  Benki  Kuu  ya  Tanzania  (BoT).  Mheshimiwa  Spika,  licha  ya  mafanikio  hayo  makubwa  Serikali  imejenga  mfumo  maalum  unaojulikana  kama  Government  Enterprise  Service  Bus  (GovESB)  kwa  ajili  ya  kuwezesha  mifumo  mbalimbali  ya  Mamlaka  na  Taasisi  za  Serikali  kubadilishana  taarifa  na  kuzungumza.  Kwa  msingi  huo,  ninaelekeza  Wizara  ya  Fedha  ishirikiane  kwa  karibu  na  Wizara  ya  Habari,  Mawasiliano  na  Teknolojia  ya  Habari  na  wadau  wengine  muhimu  kutekeleza  yafuatayo:  -  Moja:  Kuhimiza  taasisi  za  umma  kuunganisha  mifumo  yao  ya  TEHAMA  kupitia  mfumo  huu  maalum;  Mbili:  Kusimamia  ujenzi  wa  mfumo  wa  Universal  Billing  System  utakaotumiwa  na  taasisi  ambazo  hazina  uwezo  wa  kujenga  mifumo  yao;  na  Tatu:  Kuhakikisha  taasisi  za  umma  zinajielekeza  zaidi  katika  matumizi  ya  mifumo  shirikishi  pale  ambapo  taratibu  za  utendaji  kazi  zinafanana  badala  ya  kila  taasisi  kujenga  mfumo  wake.  Hakikisheni  mifumo  yote  mipya  ya  TEHAMA  inajengwa  kwa  kufuata  Sheria,  Taratibu,  Kanuni,  Viwango  na  miongozo  inayosimamia  matumizi  ya  TEHAMA  katika  utendaji  wa  Serikali.  II:  Viongozi  na  Watendaji  wa  Serikali  kuisemea  na  kutangaza  mafanikio  ya  Serikali  kwenye  maeneo  yao  na  sekta  husika  Mheshimiwa  Spika,  baadhi  ya  wanazuoni  wamewahi  kusema  kuwa  uongo  ukisemwa  mara  nyingi  hugeuka  kuwa  ukweli.  Nimeamua  kurejea  kauli  hiyo  kutokana  na  ukweli  kwamba  uzoefu  wa  mwaka  mmoja  wa  uongozi  wa  Mheshimiwa  Samia  Suluhu  Hassan,  Rais  wa  Jamhuri  ya  Muungano  wa  Tanzania  unaonesha  kuwa  yapo  mafanikio  lukuki  tuliyoyapata  kama  nchi  katika  kipindi  hicho.  Hata  hivyo,  licha  ya  ukweli  huo  bado  wananchi  hawajaelezwa  ipasavyo  na  wakati  mwingine  tumeacha  upotoshaji  kufanywa  bila  kusahihishwa  au  kuchelewa  sana  kusahihisha.  Mheshimiwa  Spika,  kwa  kutambua  kuwa  ni  jukumu  letu  viongozi  na  watendaji  wote  kuhakikisha  wananchi  wanaelezwa  kuhusu  shughuli  zinazofanywa  na  Serikali,  mafanikio  na  changamoto  zilizopo  ninaelekeza  viongozi  na  watendaji  wote  kuhakikisha  wananchi  wanapata  haki  yao  ya  kupata  taarifa  za  Serikali  kuhusu  juhudi  mbalimbali  za  kuwaletea  maendeleo  ya  kiuchumi,  kisiasa  na  kijamii  kwa  mujibu  wa  ibara  ya  18  ya  katiba  ya  Jamhuri  ya  Muungano  wa  Tanzania  ya  Mwaka  1977.  III:  Mpango  wa  kutoa  Elimumsingi  Bila  Ada  Mheshimiwa  Spika,  nitumie  fursa  hii  kumpongeza  sana  Mheshimiwa  Samia  Suluhu  Hassan,  Rais  wa  Jamhuri  ya  Muungano  wa  Tanzania  kwa  maono  yake  na  dhamira  njema  ya  kutekeleza  kwa  vitendo  maelekezo  ya  Ilani  ya  Uchaguzi  ya  CCM  ya  mwaka  2015  -  2020  kuhusu  Serikali  kutoa  Elimumsingi  Bila  Ada  kwa  ngazi  ya  shule  za  msingi  na  sekondari  yenye  kulenga  kuimarisha  mazingira  ya  utoaji  wa  elimu,  mahudhurio  na  ufaulu.  Mheshimiwa  Spika,  pamoja  na  utekelezaji  wa  mpango  huu,  Waheshimiwa  Wabunge  wamelalamikia  kuwepo  utitiri  wa  michango  shuleni.  Aidha,  Serikali  kupitia  waraka  wa  elimu  na  5  wa  mwaka  2015  na  waraka  wa  elimu  namba  6  wa  mwaka  2015  imetoa  maelekezo  bayana  kuhusu  utekelezaji  wa  Elimumsingi  Bila  Ada  ikiwemo  matumizi  ya  fedha  za  utawala  ambazo  hutolewa  HAZINA  na  kupelekwa  moja  kwa  moja  katika  akaunti  za  shule  za  msingi  na  sekondari  kwa  ajili  ya  Vifaa  vya  kufundishia  na  kujifunzia,  Ukarabati,  Uendeshaji  wa  mitihani  ya  ndani  na  Utawala.  Mheshimiwa  Spika,  asilimia  10  ya  fedha  hiyo  pia  hutumika  kugharamia  huduma  za  umeme,  maji  na  ulinzi.  Hivyo  basi,  ninaagiza  kuwa  TAMISEMI  kwa  kushirikiana  na  Sekretarieti  za  Mikoa  na  Halmashauri  zote  nchini  kufuatilia  matumizi  na  upatikanaji  wa  taarifa  za  matumizi  ya  fedha  hizo  pamoja  na  kuhakikisha  hakuna  michango  holela  inayotozwa  kwa  wanafunzi.  Aidha,  kuanzia  sasa  hakikisheni  maelezo  ya  kujiunga  na  shule  za  umma  (yaani  Joining  Instructions)  yanahakikiwa  na  kupewa  idhini  na  Katibu  Tawala  wa  Mkoa  husika  kwa  kushirikiana  na  Maafisa  Elimu  wa  maeneo  husika.  IV:  Sensa  ya  Watu  na  Makazi  ya  Mwaka  2022  Mheshimiwa  Spika,  eneo  la  mwisho  ambalo  ningependa  kulitolea  msisitizo  ni  utekelezaji  wa  zoezi  la  Sensa  ya  Watu  na  Makazi.  Kama  mnavyofahamu,  tarehe  23  Agosti  2022  imepangwa  kuwa  siku  ya  Sensa  ya  Watu  na  Makazi  kwa  mwaka  2022.  Zoezi  hilo  lilitanguliwa  na  Operesheni  ya  Anwani  za  Makazi  ambayo  utekelezaji  wake  umefikia  asilimia  95  na  Serikali  imefanikiwa  kukusanya  taarifa  na  kutoa  anwani  za  makazi  zaidi  ya  milioni  12.  Mheshimiwa  Spika,  sambamba  na  mafanikio  yaliyopatikana  katika  utekelezaji  wa  Operesheni  Anwani  za  Makazi  ninaelekeza  kama  ifuatavyo:  -  Moja:  Taasisi  zote  zenye  dhamana  ya  masuala  ya  ardhi  na  makazi  kuhakikisha  zinakuja  na  mikakati  thabiti  ya  kutatua  migogoro  ya  matumizi  ya  ardhi  iliyoainishwa  wakati  wa  utekelezaji  wa  Operesheni  Anwani  za  Makazi  pamoja  na  kutoa  miongozo  ya  namna  bora  ya  kushughulikia  changamoto  za  watanzania  wenzetu  kuishi  katika  maeneo  yasiyoruhusiwa  kisheria  ili  kuhakikisha  wananchi  wote  wananufaika  na  fursa  zitokanazo  na  zoezi  hilo;  Mbili:  Wizara  ya  Habari,  Mawasiliano  na  Teknolojia  ya  Habari  kuhakikisha  kuwa  Mpango  wa  Uendelezaji  wa  Mfumo  (System  Sustainability  Framework)  unaotoa  mwongozo  wa  shughuli  zote  za  anwani  za  makazi  zitakavyofanyika  unatumika  vizuri  ili  kufanya  zoezi  hili  kuwa  na  thamani  wakati  wote;  Tatu:  Viongozi  katika  ngazi  zote  hususan  kwenye  Tawala  za  Mikoa  na  Mamlaka  za  Serikali  za  Mitaa  wahakikishe  kuwa  jamii  inaendelea  kuelimishwa  ili  kujua  manufaa  sanjari  na  kulinda  miundombinu  ya  anwani  za  makazi  kwenye  maeneo  yao;  Nne:  Wizara  zote,  Sekretarieti  za  Mikoa  na  Serikali  za  Mitaa  endeleeni  kushughulikia  changamoto  zote  zilizojitokeza  wakati  wa  utekelezaji  wa  Operesheni  Anwani  za  Makazi  na  kuhakikisha  zoezi  hilo  linakuwa  endelevu;  na  Tano:  Uhakiki  wa  majina  ya  mitaa  katika  vibao  uendelee  kufanyika  ili  kujiridhisha  na  usahihi  wake  na  muonekano  wake.  Mheshimiwa  Spika,  kwa  upande  mwingine  nitumie  fursa  hii  kuliarifu  Bunge  lako  Tukufu  kuwa  maandalizi  ya  Sensa  ya  Watu  na  Makazi  ya  Mwaka  2022  yanaendelea  vizuri  na  yamefikia  asilimia  87.  Aidha,  niwaombe  Waheshimiwa  Wabunge  wenzangu  hususan  mnaporejea  kwenye  maeneo  yao  ya  uwakilishi  kuendelea  kuhamasisha  wananchi  kushiriki  kwenye  zoezi  hilo  muhimu.  Vilevile,  nitoe  wito  kwa  watanzania  wote  kujiandaa  kuhesabiwa  ikiwa  ni  pamoja  na  kutoa  ushirikiano  wa  kutosha  kwa  Makarani  wa  Sensa  na  viongozi  wetu  kwenye  maeneo  tunayoishi.  MICHEZO  Mheshimiwa  Spika,  kwa  upande  wa  michezo  nitumie  fursa  hii  kuipongeza  Wizara  ya  Utamaduni,  Sanaa  na  Michezo  pamoja  na  Shirikisho  la  Mpira  wa  Miguu  Tanzania  (TFF)  kwa  kupaisha  mchezo  wa  soka  nchini  na  kuifanya  ligi  ya  Tanzania  kuwa  kivutio  kwenye  ukanda  huu  wa  Afrika  Mashariki  na  Kati.  Mheshimiwa  Spika,  vilevile,  ninaipongeza  Timu  ya  Taifa  ya  Wanawake  chini  ya  miaka  17  maarufu  Serengeti  Girls  kwa  kufuzu  kushiriki  michuano  ya  Kombe  la  Dunia  itakayofanyika  Oktoba  mwaka  huu  nchini  India.  Tunawatakia  kila  la  heri  wawakilishi  wetu  hao  ambao  wataungana  na  Morocco  na  Nigeria  kuiwakilisha  Afrika  na  kukamilisha  idadi  ya  timu  16  zitakazoshiriki  fainali  hizo  za  Dunia  zikiwa  ni  fainali  za  saba  tangu  michuano  hiyo  ilipoasisiwa  mwaka  2008.  Mheshimiwa  Spika,  naipongeza  pia  Timu  ya  Taifa  ya  Walemavu  ya  Mpira  wa  Miguu  (Tembo  Warriors)  kwa  kufuzu  kucheza  Kombe  la  Dunia  mwezi  Oktoba  2022  nchini  Uturuki.  Nitoe  wito  kwa  Wizara  ya  Utamaduni,  Sanaa  na  Michezo  kushirikiana  kwa  karibu  na  Shirikisho  la  Mpira  wa  Miguu  nchini  (TFF)  kuwezesha  maandalizi  mazuri  kwa  timu  zote  mbili  kuelekea  mashindano  hayo  ya  Dunia  ili  tukashindane  na  kuitangaza  vema  Tanzania.  Mheshimiwa  Spika,  mwisho  kwa  upande  wa  michezo  niwapongeze  sana  Dar  Young  Africans  (Wananchi)  kwa  kuibuka  vinara  wa  Ligi  Kuu  ya  NBC  kwa  msimu  wa  2021/2022.  Hongereni  sana  wananchi,  mmekuwa  na  msimu  mzuri  sana  na  mmestahili  kuibuka  mabingwa.  Mheshimiwa  Spika,  miongoni  mwa  matukio  yaliyonivutia  wakati  wa  shamrashamra  za  Ubingwa  wa  wananchi  ni  kitendo  chao  cha  kukumbuka  kuitangaza  Tanzania  kupitia  Royal  Tour  na  kuhamasisha  ushiriki  wa  Sensa  ya  Watu  na  Makazi  ya  mwaka  2022,  kama  ambavyo  klabu  ya  soka  ya  Simba  ilivyoanzilisha  kuitangaza  Tanzania  kwenye  medani  za  soka  za  kimataifa  kupitia  jezi  zao  kuandikwa  VISIT  TANZANIA.  Niendelee  kutoa  wito  kwa  vilabu  na  makundi  ya  watanzania  wanaosafiri  nje  kuhakikisha  wanatumia  jezi  zetu  zenye  kubeba  jumbe  au  ajenda  za  kitaifa  kwani  jukumu  la  kuitangaza  Tanzania  na  ajenda  zake  za  kitaifa  ni  letu  sote.  HITIMISHO  Mheshimiwa  Spika,  ninapoelekea  kuhitimisha  hotuba  yangu,  niwatakie  safari  njema  Waheshimiwa  Wabunge  wenzangu  mnaporejea  majimboni  kwenu.  Niwaombe  mtakapokuwa  huko  majimboni  muwaeleze  wananchi  mambo  yaliyojiri  hapa  Bungeni  wakati  wote  wa  Mkutano  wa  7  wa  Bunge  hili  la  12,  matarajio  yetu  kwao  na  kuwasihi  kuendelea  kuiunga  mkono  Serikali  ya  Awamu  ya  Sita  kwenye  jitihada  zake  za  kuwawekea  mazingira  wezeshi  ya  kujikwamua  kiuchumi.  Mheshimiwa  Spika,  niwashukuru  pia,  watendaji  wa  Serikali  ambao  weledi  na  ufanisi  mkubwa  waliouonesha  umekuwa  chachu  katika  kufanikisha  shughuli  zilizopangwa  kwenye  Mkutano  huu.  Vilevile,  niwashukuru  wanahabari  kwa  kufikisha  habari  za  Mkutano  huu  kwa  wananchi.  Kipekee,  nivishukuru  vyombo  vya  ulinzi  na  usalama  kwa  huduma  wanazozitoa  kwa  washiriki  wa  Bunge  hili  bila  kuwasahau  madereva  waliotuhudumia  wakati  wote  tukiwa  hapa  bungeni.  Pia,  nimshukuru  Katibu  wa  Bunge  na  Watumishi  wote  wa  Bunge  kwa  huduma  nzuri  mliyotupatia  ambayo  imetuwezesha  kutekeleza  majukumu  yetu  vizuri  kwa  kipindi  chote  cha  miezi  mitatu.  Ninawatakia  safari  njema.  Mheshimiwa  Spika,  tunatarajia  kwamba  tarehe  10  Julai,  2022  kutegemea  mwandamo  wa  mwezi,  kutakuwa  na  sikukuu  ya  Eid  El  Hajj.  Nitumie  fursa  hii  kuwatakia  ndugu  zetu  Waislamu  na  Watanzania  wote  nchini  maadhimisho  mema  ya  sikukuu  hiyo.  Mheshimiwa  Spika,  baada  ya  maelezo  hayo,  sasa  napenda  kutoa  hoja  kuwa  Bunge  lako  tukufu  liahirishwe  hadi  tarehe  13  Septemba  2022  siku  ya  Jumanne,  saa  tatu  kamili  asubuhi  litakapokutana  tena  katika  ukumbi  huu  Jijini  Dodoma.  Mheshimiwa  Spika,  naomba  kutoa  hoja.  