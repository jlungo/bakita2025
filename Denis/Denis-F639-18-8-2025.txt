 JAMHURI YA MUUNGANO WA TANZANIA  WIZARA YA ELIMU, SAYANSI NA TEKNOLOJIA  Toleo la 2023  SERA YA ELIMU  NA MAFUNZO  MWAKA 2014        TAFSIRI YA DHANA  Elimu ya Amali Elimu ya maarifa na ujuzi wa kazi  Mfumo nyumbufu Mfumo wa elimu wenye kutoa fursa anuai, uhuru wa  kuchagua mikondo na uhuru wa kutumia njia mbalimbali za  kupata elimu na mafunzo  Uwili Mfumo wa elimu na mafunzo unaozingatia utoaji wa elimu  kwa njia ya nadharia na vitendo  Mazingira salama Mazingira ambayo yanamwezesha mwanafunzi kupata elimu  na mafunzo, na kumwezesha kumaliza mzunguko wa elimu  na mafunzo katika ngazi husika  Sera ya Elimu na  Mafunzo ya  mwaka 2014  Toleo la kwanza la Sera ya Elimu na Mafunzo ya Mwaka  2014  vi  v  vi  DIBAJI  Tarehe 22 Aprili, 2021, Rais wa Jamhuri ya Muungano wa Tanzania,  Mheshimiwa Dkt. Samia Suluhu Hassan, alilihutubia Bunge la Jamhuri ya  Muungano wa Tanzania. Ka�ka hotuba hiyo iliyosheheni mambo mengi,  Mheshimiwa Rais aliahidi yafuatayo:  “….tutajielekeza katika kufanya mapitio ya Sera ya Elimu na Mafunzo ya mwaka  2014 na kufanya marekebisho kwenye mitaala iliyopo ili ielekezwe kwenye  kutoa elimu ujuzi kulingana na mazingira ya nchi na soko la ajira.”  Kazi ya kufanya mapi�o ya Sera ya Elimu na Mafunzo ya mwaka 2014 ilikamilika  mwishoni mwa mwaka 2023. Matokeo ya mapi�o haya yalikuwa  ni mapendekezo ya kufanya mabadiliko ya kuboresha sera hii badala ya  kutunga sera mpya. Baada ya mabadiliko na maboresho tumepata Sera ya  Elimu na Mafunzo ya 2014, Toleo la 2023. Toleo la 2023 la Sera ya Elimu na  Mafunzo ya 2014 iliidhinishwa rasmi na Rais wa Jamhuri ya Muungano wa  Tanzania kupi�a kikao cha Baraza la Mawaziri cha tarehe 20 Oktoba, 2023.  Kwa hiyo andiko hili sasa ndiyo Sera ya Elimu na Mafunzo ya Tanzania.  Kwa wale wanaohitaji kwenda kwa undani, sera hii inapaswa kuitwa Sera ya  Elimu na Mafunzo ya Mwaka 2014, Toleo la 2023. Hata hivyo, kwa urahisi,  tunaweza kuiita kwa kifupi Sera ya Elimu na Mafunzo.  Mchakato wa kupi�a Sera ya Elimu na Mafunzo ulichukua takriban miaka miwili  na ulihusisha mambo makuu matatu. Kwanza, Wizara kwa kushirikiana  na Kama� ya Wataalam ilikusanya maoni kutoka kwa wadau mbalimbali wa  elimu. Wadau hawa ni pamoja na walimu, wanafunzi, viongozi wa dini, taasisi  zisizo za kiserikali, wamiliki wa shule na vyuo, wanazuoni mbalimbali,  makundi yenye mahitaji maalum na kadhalika. Juhudi hizi za kukusanya  maoni zilitumia mbinu mbalimbali, ikiwa ni pamoja na kuendesha  makongamano, kutumia vyombo vya habari, kuomba maoni kwa barua pepe  na kadhalika. Tulipata pia fursa ya kuwapi�sha waheshimiwa wabunge mara  kadhaa na maoni yao yamezinga�wa. Maoni haya yalichakatwa na kutumika  ka�ka kutoa toleo jipya la Sera. Pili, Kama� zilipi�a taarifa za nchi  mbalimbali kuona uzoefu wao. Kama� pia ilitembelea baadhi ya nchi  kupata uzoefu kwa undani zaidi. Uzoefu wa nchi nyingine umesaidia sana  ka�ka kuandaa toleo jipya la sera. Mwisho, Kama� ilifanya uchambuzi wa  kitaalam kwa kutumia maoni ya wadau na taarifa za uzoefu wa  nchi nyingine.Kupitia chambuzi hizi rasimu mbalimbali  ziliandaliwa na kujadiliwa na wadau kupata maoni zaidi ya  kuboresha.  vii  Rasimu ya mwisho iliyozingatia uchambuzi wa kitaalam, maoni ya wadau  na uzoefu wa nchi nyingine ndiyo iliyowasilishwa kwenye Baraza la Mawaziri  na ha mae kupata idhini ya Rais.  Ni muhimu pia kukumbuka kwamba Sera ya Elimu na Mafunzo ya 2014,  ambayo ndiyo tumeipitia na kutoa toleo la 2023, ilitungwa baada ya ushirikishwaji  mkubwa wadau, na pia kutembelea nchi nyingi kujifunza kutoka kwa  wenzetu, zoezi ambalo lilikamilika mwaka 2014. Kwa hiyo toleo hili la 2023 la  Sera ni matokeo ya mchakato mrefu wa ushirikishwaji wa wadau mbalimbali.  Waka� juhudi za kupi�a Sera zikiendelea chini ya Wizara na kama� maalum,  mitaala pia ilikuwa inapi�wa chini ya Taasisi ya Elimu Tanzania. Ili kuoanisha  utunzi wa sera na mageuzi ya mitaala, Wizara iliunda pia kama� ya kitaifa ya  kusimamia ukusanyaji wa maoni na uchambuzi wa mitaala, na kama� hii ilikuwa  ikiwasilisha pia rasimu za mitaala kwenye makongamano ya kujadili sera ili  kuhakikisha mwelekeo wa sera ndio unaotoa msukumo wa mwelekeo wa  mitaala. Kwa msingi huo, mabadiliko ya mitaala ambayo yamefanyika sambamba  na uboreshaji wa sera, yalizinga�a sana maoni ya wadau, pamoja na kwamba  tara�bu za kitaalam, kisheria na kikanuni za mabadiliko ya mitaala zilitumika  kukamilisha kazi hii.  Sera ya Elimu na Mafunzo imeleta mageuzi makubwa ya elimu kwa lengo la  kujenga raia wenye tafakuri tunduizi na rasilimali-watu iliyoelimika na yenye  maarifa, stadi, uwezo na mtazamo chanya ka�ka kuchangia na kuleta  maendeleo ya Taifa. Ni vizuri sote tuisome na kuielewa. Wale wote wanaohusika  na uongozi na utekelezaji wa masuala ya elimu hapa nchini wanao wajibu wa  kuisoma Sera hii, kuielewa vizuri na kuizinga�a waka� wote. Kuwa na Sera nzuri  na jambo moja na la muhimu. Kutekeleza Sera kikamilifu kwa juhudi na  maarifa ni jambo jingine ambalo ni muhimu pia. Sasa tuko ka�ka utekelezaji,  kwa hiyo nahimiza sote tuzinga�e Sera hii kikamilifu. Ka�ka utekelezaji huu  wadau ni pamoja na TAMISEMI, wamiliki wa shule binafsi, taasisi za dini, idara  zinazoshughulikia utumishi wa umma, wazazi, wanafunzi, viongozi wa taasisi za  elimu na Watanzania wote kwa ujumla.  Prof. Adolf F. Mkenda  Waziri wa Elimu, Sayansi na Teknolojia  Novemba, 2023  1  SURA YA KWANZA  UTANGULIZI NA HALI ILIVYO   Utangulizi  Elimu ni nyenzo muhimu sana katika kuhakikisha kuwa Taifa linakuwa na  wananchi wenye uwezo wa kuchangia katika maendeleo ya nchi yao. Tangu uhuru  mwaka 1961, Serikali ya Tanzania katika nyakati tofauti imechukua hatua  mbalimbali za kurekebisha mfumo wa elimu ili kufikia malengo ya maendeleo na  kuleta matokeo tarajiwa. Kwa sababu hiyo, sera zinazoongoza elimu zimekuwa  zikiboreshwa ili kukidhi malengo ya mfumo wa elimu kwa kipindi husika. Kwa  mfano, Wizara ya Elimu ilianzisha Sheria ya Elimu mwaka 1962 kuashiria kuanza  kwa mageuzi katika sekta ya elimu ambapo mkazo mkubwa uliwekwa katika  kuwaandaa Watanzania kitaaluma ili kujaza nafasi za Serikali zilizokuwa  zimechukuliwa na baadaye kuachwa wazi na wageni. Hivyo, sheria ya elimu  iliagiza shule zote za msingi kuongeza muda wa programu zao za masomo hadi  kufikia miaka minane na kusisitiza umuhimu wa kuongeza upatikanaji wa fursa za  elimu ya sekondari.  Mnamo mwaka 1967, mabadiliko katika sera ya elimu yalifanyika kwa kuanzisha  Sera ya Elimu ya Kujitegemea iliyotokana na Azimio la Arusha. Sera hiyo ililenga  kuleta mageuzi katika sekta ya elimu kwa kushughulikia na kuondoa changamoto  mbalimbali za mfumo wa elimu ya kikoloni ambayo ilikuwa bado inatumika katika  Tanzania huru. Changamoto za mfumo huo zilijumuisha kuzalisha wasomi kwa ajili  ya kazi za ofisini, elimu kuwatenga wanafunzi na jamii zao, na elimu kutoakisi  maisha na uchumi wa jamii. Hivyo, sera ya elimu ya kujitegemea ilikusudiwa  kurekebisha changamoto bainishwa kwa kuboresha mfumo wa elimu, kubadilisha  maudhui ya mitaala, na kurekebisha umri wa watoto kuanza masomo.  Katika kipindi cha utekelezaji wa sera ya elimu ya kujitegemea, masuala  mbalimbali yalijitokeza ikiwa ni pamoja na dhana ya elimu na kazi kutokubalika  kwa wazazi/walezi, walimu na wanafunzi; kasumba ya mfumo wa elimu ya kikoloni  kuwa bado na nguvu katika jamii; na kutojitosheleza kwa elimu ya msingi na  sekondari kama ilivyotarajiwa. Matokeo yake ni kuanzishwa kwa Azimio la  2  elimu ya kujitegemea kwa kufanya mageuzi ya kimkakati kama vile kufanya kazi  iwe sehemu ya elimu; kufanya elimu ya msingi kuwa ya lazima na bure kwa watoto  wote wenye umri wa kwenda shule; na kurekebisha vigezo vya udahili wa kuingia  chuo kikuu. Hata hivyo, mdororo wa uchumi ulioikumba dunia miaka ya 1980,  ulisababisha mabadiliko makubwa ya kijamii na kuleta msukumo mpya wa sera ya  uchumi huria kufuatia kushindwa kwa sera ya uchumi wa kijamaa. Kwa sababu  hizo, Taifa la Tanzania lilihitaji mwelekeo mpya wa kisera katika elimu na mafunzo  hasa kufuatia mabadiliko ya sera za jumla.  Mabadiliko hayo ya sera za jumla yalisababisha Serikali kuchukua hatua  madhubuti za kuboresha sekta ya elimu katika kipindi cha mwaka 1981-1990.  Hatua ya kwanza ilikuwa ni kuanzishwa kwa Tume ya Rais ya Elimu ya mwaka  1981. Tume hiyo iliandaa mapendekezo ya mwelekeo wa baadaye wa mfumo wa  elimu na kuteua Kikosi-Kazi cha Kitaifa cha Elimu. Matokeo ya kazi ya Kikosi ni  kuwezesha kuandaliwa kwa Sera ya Elimu na Mafunzo ya mwaka 1995. Aidha  Serikali katika kuhakikisha kuwa malengo ya Sera ya Elimu na Mafunzo ya Mwaka  1995 inatekelezwa kwa ufanisi, iliandaa Programu ya Maendeleo ya Sekta ya  Elimu ya mwaka 1997. Tangu wakati huo, Wizara ya Elimu imekuwa ikiandaa  programu mbalimbali za miaka mitano zenye kuendana na Mipango ya Maendeleo  ya nchi na utekelezaji wa Dira ya Taifa. Programu za maendeleo ya sekta ya elimu  zilijumuisha Mpango wa Maendeleo ya Elimu ya Msingi (2002-2006); Mpango wa  Maendeleo ya Elimu ya Sekondari (2004-2009); na Mpango wa Maendeleo ya  Elimu ya Juu (2005-2010) ambazo ziliongozwa na malengo ya Sera za Elimu.  Mwaka 2014, Serikali ilifanya mapitio ya Sera ya Elimu na Mafunzo ya 1995; Sera  ya Elimu ya Ufundi na Mafunzo ya 1996; na Sera ya Taifa ya Elimu ya Juu na  hivyo kutunga Sera mpya ya Elimu na Mafunzo. Lengo kuu la Sera hiyo lilikuwa ni  kukabiliana na changamoto mbalimbali za elimu na mafunzo zikiwamo  changamoto zilizobainika katika mfumo wa elimu na mafunzo; uhaba wa walimu na  zana; nyenzo na vifaa pamoja na miundombinu ya kufundishia na kujifunzia; na  uwepo wa changamoto za ithibati na uthibiti wa ubora wa shule na vyuo. Kwa  sababu hizo, Sera ya Elimu na Mafunzo ya mwaka 2014 iliweka msisitizo katika  3  kuinua ubora wa mfumo wa elimu na mafunzo ili kuleta tija na ufanisi, kuongeza  fursa za elimu na mafunzo kwa kuzingatia usawa na kuendelea kuinua ubora wa  mitaala ya elimu na mafunzo ambayo ingekidhi mahitaji ya maendeleo ya Taifa.  Hata hivyo, tangu utekelezaji wa Sera ya Elimu na Mafunzo 2014 uanze, wadau  wa Elimu wamekuwa wakitoa maoni mbalimbali kuhusu utoshelevu na uhalisia wa  maudhui ya Sera katika mitaala ya ngazi mbalimbali za elimu na mafunzo. Hoja  kubwa za wadau wa elimu ni kuwa maudhui ya sera hii hayajakidhi mahitaji ya  mabadiliko ya kiuchumi, kijamii, kisayansi na kiteknolojia. Vilevile, kumekuwa na  maoni kwamba kuna mabadiliko mengi yaliyotokea katika nyanja za kisiasa,  kiuchumi, kiteknolojia na kijamii ndani na nje ya nchi ambayo bado  hayajajumuishwa katika mfumo wa elimu na mafunzo.  Kwa muktadha huo, maoni ya wadau wa elimu pamoja na mabadiliko yaliyotokea,  yamedhihirisha uhitaji wa mwelekeo mpya wa Sera ya Elimu na Mafunzo. Kwa  sababu hizo, Sera ya Elimu na Mafunzo ya 2014, Toleo la Mwaka 2023 (Sera),  imejumuisha masuala mbalimbali yaliyojitokeza tangu mwaka 2015 yanayolenga  kutatua changamoto za kielimu zilizobainishwa ili kuendana na mipango ya kitaifa  na mahitaji ya kikanda na kimataifa. Hivyo basi, Sera inatoa mwongozo wa  kuimarisha mfumo wa elimu na mafunzo kwa lengo la kutoa fursa anuai za elimu  na mafunzo; kutoa elimu yenye viwango vya ubora unaotambulika kitaifa, kikanda  na kimataifa; kuandaa rasilimaliwatu ya kutosha na yenye umahiri na weledi  unaohitajika kuendana na vipaumbele vya Taifa; na kuimarisha usimamizi na  uendeshaji madhubuti wa elimu na mafunzo nchini.  Kwa upande mwingine, Sera hii inaendana na maelekezo ya Sera za jumla za  kitaifa, makubaliano ya kikanda na kimataifa ambayo yanasisitiza ukuzaji wa  maarifa na ujuzi stahiki ili kuongeza tija katika uzalishaji na utoaji huduma. Hivyo,  mifumo ya elimu inahitaji kuboreshwa ili kuleta uwiano wa elimu na mahitaji ya  soko la ajira kwa kuchochea uvumbuzi, na uhawilishaji wa teknolojia. Vilevile, Sera  hii inafungamana na Ilani ya chama tawala kilichounda Serikali. Ilani hiyo  imeielekeza Serikali kuzingatia falsafa ya elimu ya kujitegemea inayoendana na  mazingira ya nchi yetu, hususan mafunzo ya amali katika kutekeleza wajibu wake  wa kuimarisha ubora wa elimu katika ngazi zote.  4  Aidha, Serikali imesaini na kuridhia itifaki na mikataba mbalimbali ya kikanda na  kimataifa kuhusiana na masuala ya elimu na mafunzo. Kwa mfano, Malengo  Endelevu ya Dunia kuhusu elimu jumuishi yenye ubora na kutolewa kwa usawa;  Tamko la Haki za Binadamu kuhusu haki ya elimu kwa wote; Agenda 2063 - Africa  we want kuhusu elimu jumuishi kwa maendeleo endelevu; na Mkataba wa  Uanzishaji wa Jumuiya ya Afrika Mashariki - Itifaki ya Soko la Pamoja Ibara ya 11  (EAC Protocol on Common Market) na Itifaki ya Elimu na Mafunzo ya Jumuiya ya  Maendeleo Kusini mwa Afrika (SADC Protocol on Education and Training)  inayosisitiza uwiano kati ya mifumo ya elimu na mitaala kwa nchi wanachama.    Hali Ilivyo Sasa    Mfumo, Miundo na Taratibu Nyumbufu  Mfumo, miundo na taratibu nyumbufu katika utoaji wa elimu zinatoa fursa kwa  wananchi wengi kupata elimu na kuwa huru kutafuta ujuzi katika fani  wanayoipenda. Sera ya Elimu na Mafunzo 2014 ililenga kuwa na mfumo nyumbufu  wa elimu na mafunzo wenye tija na ufanisi na hivyo kuongeza idadi ya wananchi  walioelimika na wenye maarifa katika fani mbalimbali, pamoja na kurekebisha  muda wa elimu na mafunzo katika ngazi mbalimbali ili kuleta tija, ufanisi na  matumizi bora ya rasilimali. Ili kutimiza malengo hayo tathmini ya utekelezaji wa  Sera ya Elimu na Mafunzo 2014 kuhusiana na hoja ya mfumo na muundo wa elimu  ilifanyika, na kubaini mambo yanayaoainishwa hapa chini.   . Elimu Msingi na Elimu ya Ualimu  Kwamba, Mfumo wa Elimu na Mafunzo katika kipindi cha utekelezaji wa Sera ya  Elimu na Mafunzo 2014 ulilenga kutoa elimu kwa mwaka mmoja kwa watoto  wenye umri wa miaka 3-5; na elimu msingi ingetolewa kwa miaka 10, wakati umri  wa kuanza darasa la kwanza ulipaswa kuwa kati ya miaka 4–6 kulingana na  maendeleo na uwezo wa mtoto kumudu masomo katika ngazi husika.  Tathmini ya utekelezaji wa sera ya elimu na mafunzo 2014 pamoja na maoni ya  wadau wa elimu yanaonesha kuwa Serikali ilitekeleza mfumo wa Elimu ya Awali  kwa mwaka mmoja kupitia Mwongozo uliozitaka shule za msingi za Serikali kuwa  5  na darasa la Elimu ya Awali; na sekta binafsi kuanzisha shule za awali. Vilevile,  Serikali ilianzisha na kusimamia uendeshaji wa vituo shikizi ili kupunguza umbali  ambao watoto walikuwa wakilazimika kutembea kutoka mahali wanapoishi kwenda  shule mama. Kutokana na jitihada hizo, kiwango cha uandikishwaji wa wanafunzi  wa elimu ya awali kiliongezeka kutoka 1,069,823 mwaka 2015 hadi 1,543,843  mwaka 2022. Idadi hiyo pia ilisababisha kuongezeka kwa wanafunzi wenye elimu  ya awali waliojiunga darasa la kwanza kutoka asilimia   mwaka 2018 hadi  asilimia   mwaka 2022.  Aidha, baada ya kuifanya elimu ya darasa la kwanza hadi kidato cha nne kuwa ya  lazima, Serikali iliondoa ada kwa shule za msingi na sekondari kupitia Waraka wa  Elimu Na. 3 wa mwaka 2016; na Kidato cha Tano na Sita katika mfumo wa umma  kupitia Waraka wa Elimu Na. 5 wa mwaka 2022. Utekelezaji wa afua hizo  uliwezesha uandikishaji katika elimu ya msingi kuongezeka kwa asilimia    kutoka 8,298,282 (4,079,827 wavulana; 4,218,455 wasichana) mwaka 2015 na  kufikia 11,420,973 (5,636,996 wavulana; 5,783,977 wasichana) mwaka 2022.  Vilevile, wanafunzi waliohitimu darasa VII na kujiunga kidato cha kwanza  waliongezeka kutoka asilimia   mwaka 2015 hadi asilimia   mwaka 2022.  Hata hivyo, pamoja na juhudi za Serikali za kuimarisha mfumo wa elimu kwa ngazi  ya awali, msingi na sekondari, elimu ya msingi imeendelea kuwa ya miaka saba  badala ya miaka sita iliyokusudiwa na Sera. Changamoto nyingine ni ukokotoaji wa  uandikishaji wa wanafunzi wa rika lengwa kutokana na sera kutoa wigo wa umri  wa miaka 3-5 na 4-6 wa kuanza Elimu ya Awali na Darasa la kwanza mtawalia.  Vilevile, elimu baada ya elimu ya msingi imeendelea kutawaliwa na utaratibu wa  kuchuja wanafunzi kwa ajili ya kuendelea na elimu ya sekondari. Aidha, mfumo  uliopo umelenga zaidi kumuandaa mwanafunzi kusoma elimu ya jumla badala ya  kutoa fursa anuai za elimu na mafunzo ambazo zingewezesha kumfanya mhitimu  kupata ujuzi na maarifa kwa ajili ya ulimwengu wa kazi. Mfumo pia unawanyima  wahitimu wengi wa elimu ya msingi na sekondari fursa ya kuendelea na masomo  ya ngazi inayofuata ingawa elimu hiyo waliyopata haijawatayarisha vema kushiriki  katika ulimwengu wa kazi, yaani kujitegemea. Kwa mfano, takwimu za mwaka  2022 zinaonesha kuwa takribani asilimia   ya wahitimu wa darasa la saba  6  walijiunga na elimu ya sekondari huku asilimia   tu ya wahitimu wa kidato cha  nne wakijiunga na kidato cha tano. Kwa sababu hiyo, mfumo wa elimu unapaswa  kuimarishwa kwa kunyumbuliwa zaidi ili kutoa fursa anuai za elimu na mafunzo  kwa kuzingatia mahitaji na njia mbalimbali za ujifunzaji kulingana na mazingira.   . Ufundi na Mafunzo ya Ufundi Stadi  Katika kuhakikisha kuwa muda wa kukamilisha elimu na mafunzo katika ngazi  mbalimbali baada ya elimu-msingi unatosha kwa mwanafunzi kupata ujuzi stahiki  kulingana na mfumo wa tuzo wa Taifa, Serikali iliandaa Mifumo Nyumbufu ya Tuzo  ya Tanzania ya Mwaka 2015 ambayo ilihuishwa mwaka 2022. Mifumo hiyo ni  pamoja na utoaji tuzo kwa ngazi ya elimu na mafunzo ya ufundi stadi (National  Vocational Awards-NVA), mafunzo ya ufundi (National Technical Awards-NTA) na  elimu ya chuo kikuu (National University Awards). Mifumo hiyo imewawezesha  wahitimu wa ngazi za NVA na NTA kupata ujuzi uliowasaidia kupata fursa  mbalimbali za ajira na wengine kujiendeleza katika ngazi za juu za kitaaluma.   . Elimu ya Juu  Katika kipindi cha utekelezaji wa Sera ya Elimu na Mafunzo 2014, Serikali  ilitekeleza afua mbalimbali ikiwa ni pamoja na kuendeleza programu huria na  masafa kupitia Chuo Kikuu Huria cha Tanzania kwa kuanzisha vituo vya mafunzo  katika mikoa mbalimbali nchini. Aidha, baadhi ya vyuo vikuu vingine vimeanzisha  programu za masafa, huria na changamani kama vile Chuo Kikuu cha Dar es  salaam kupitia Ndaki ya Uhandisi (CoET) na Ndaki ya Teknolojia za Habari na  Mawasiliano (CoICT) na Shule Kuu ya Elimu (SoED) kwa baadhi ya programu.  Kwa kuongezea, Chuo Kikuu cha Dar es Salaam kinatoa programu nne za  Stashahada ya Uzamili katika mfumo changamani ambazo ni: Postgraduate  Diploma in Education (PGDE), Postgraduate Diploma in Engineering Management  (PGDEM), Masters degree in Engineering Management (MEM), and Postgraduate  Diploma in Electronics Engineering and Information Technology (PGD-EIT) kupitia  vituo vya mikoa ya Mbeya, Mwanza, Dar es Salaam, na Arusha tangu 2007.  7    Elimu na Mafunzo yenye Viwango vya Ubora  Katika kuhakikisha kuwa elimu na mafunzo yanakuwa na viwango vya ubora  unaotambulika kikanda na kimataifa na kukidhi mahitaji ya maendeleo ya Taifa,  Sera ya Elimu na Mafunzo 2014 ilikusudia kufikia malengo yafuatayo:  i. Kuwa na ufanisi katika uratibu, usimamizi, ithibati na uthibiti ubora katika  utoaji wa elimu na mafunzo;  ii. Kuwa na mitaala yenye tija, ufanisi, na inayokidhi mahitaji ya soko la ajira  katika kuleta maendeleo ya Taifa na kuhimili ushindani;  iii. Kuwa na idadi ya kutosha ya wananchi walioelimika katika sayansi na  teknolojia na kukidhi mahitaji ya maendeleo ya Taifa;  iv. Kuwa na mazingira bora, salama, yenye huduma muhimu na endelevu  shuleni na vyuoni ikiwa ni pamoja na huduma ya ushauri na unasihi  inayokidhi mahitaji katika elimu na mafunzo;  v. Kuwa na mhitimu mwenye stadi za kudumisha amani, uwezo wa kuhimili  na kutatua migogoro katika jamii;  vi. Kujenga uwezo wa kutumia lugha mbalimbali katika mawasiliano na  kutumia lugha ya Kiswahili katika ufundishaji; na  vii. Kuimarisha upimaji na tathmini ya maendeleo ya mwanafunzi kitaaluma.  Ili kufikia malengo hayo, utekelezaji wa Sera ya Elimu na Mafunzo 2014 ulizingatia  afua mbalimbali zilizowezesha kuimarisha usimamizi, ithibati na uthibiti wa ubora  wa elimu na mafunzo katika ngazi zote. Hivyo, Serikali iliandaa Kiunzi cha Uthibiti  Ubora wa Shule (2017) kwa ajili ya kutoa mwongozo wa uthibiti ubora, kanuni na  viwango vya elimu. Kiunzi hiki pia kiliweka taratibu mbalimbali kwa watendaji katika  ngazi ya elimu ya awali, msingi, sekondari, elimu maalumu, elimu ya watu wazima  na elimu nje ya mfumo rasmi na elimu ya ualimu kwenye masuala yahusiyo uthibiti  ubora. Mwongozo huo ulifafanua dhana na falsafa ya uthibiti ubora wa elimu;  kuimarisha uthibiti ubora wa shule kwa kuongeza idadi ya Wathibiti Ubora wa  Shule kutoka 1,179 mwaka 2014 hadi kufikia 1,706 mwaka 2023 ambao  walisambazwa katika ngazi za wilaya, kanda na wizara.  8  Aidha, Serikali iliandaa Mwongozo wa Uanzishwaji na Usajili wa Shule (2020) kwa  lengo la kuweka viwango na kuakisi juhudi za wadau mbalimbali na kuhakikisha  kwamba elimu inayotolewa nchini inakidhi ubora unaohitajika. Vilevile, Serikali  iliandaa Mkakati wa Ujenzi na Ukarabati wa Miundombinu ya Shule za Msingi na  Sekondari (2020-2024). Mkakati huo ulikusudia kutoa mwongozo kuhusu misingi,  taratibu na viwango vinavyotakiwa katika ujenzi na ukarabati wa shule.  Kwa upande mwingine, taasisi rekebu (taasisi simamizi au elekezi) za elimu ya  ufundi na mafunzo ya ufundi stadi na za elimu ya chuo kikuu zimeimarisha uthibiti  ubora wa utoaji wa elimu kwa ngazi husika kwa kuimarisha vitengo vya uthibiti  ubora na kutoa mwongozo wa uanzishaji wa vitengo hivyo kwenye taasisi zake.  Mathalani, Baraza la Elimu ya Ufundi na Mafunzo ya Ufundi Stadi (NACTVET)  linatumia miongozo ya udahili, usajili wa taasisi na kanuni za uanzishaji wa  shahada kwa mujibu wa Tangazo la Serikali (GN. Na. 155) la mwaka 2005. Aidha,  Serikali kupitia Sheria ya Marekebisho ya Sheria Mbalimbali na. 4 ya mwaka 2021  ilihamisha mamlaka ya ithibati ya Elimu na Mafunzo ya Ufundi Stadi kutoka  Mamlaka ya Elimu na Mafunzo ya Ufundi Stadi (VETA) kwenda Baraza la Taifa la  Elimu ya Ufundi (NACTE) kwa lengo la kuthibiti ubora wa elimu na mafunzo ya  ufundi stadi. Mabadiliko hayo yalibadili muundo wa Baraza na kuitwa Baraza la  Elimu ya Ufundi na Mafunzo ya Ufundi Stadi (NACTVET) chini ya sheria na. 4 ya  mwaka 2021. Zaidi ya hayo, Tume ya Vyuo Vikuu Tanzania (TCU) pia ilitoa  Mwongozo wa Viwango na Vigezo vya Ubora wa Elimu ya Juu mwaka 2019  (Handbook for Standards and Guidelines for University Education).  Katika kuhakikisha kuwa mitaala katika ngazi mbalimbali inaendana na wakati na  kukidhi mahitaji ya elimu na mafunzo ya sasa na siku zijazo kwa kuzingatia  mahitaji ya Taifa, Serikali ilichukua hatua mbalimbali za kuboresha mitaala ya elimu  na mafunzo katika ngazi zote kwa kuzingatia ujuzi uliohitajika. Hivyo, mitaala ya  elimu ya awali ilihuishwa mwaka 2016, elimu ya msingi darasa I-VI mwaka 2015,  elimu ya msingi darasa I-VII mwaka 2019, elimu ya sekondari Kidato 1-4 mwaka  2010, sekondari Kidato 5-6 mwaka 2009, ualimu astashahada 2009, na elimu  maalum mwaka 2019. Hali kadhalika, Elimu ya Ufundi na Mafunzo ya Ufundi Stadi  ilianza mwaka 2005 na kuhuishwa kila baada ya miaka mitano ili kukidhi mahitaji  9  ya soko la ajira ama kuhimili ushindani. Serikali imeendelea kuboresha mazingira  ya kufundishia na kujifunzia kwa kufanya mapitio ya mitaala iliyopo na kuandaa  mipya kulingana na mahitaji ya programu za kipaumbele ili ziendane na mahitaji ya  soko la ajira.  Kwa muktadha huu, elimu katika Taifa ni muhimili wa kudumisha amani na kujenga  stadi za kutatua migogoro, kujenga umoja wa kijamii, utawala bora na mshikamano.  Haya yote yalijumuishwa kwenye mitaala.  Kutokana na maendeleo ya teknolojia na mawasiliano, elimu ya sayansi na  teknolojia ni nyenzo muhimu katika kumwezesha mwananchi kumudu mazingira  yake na kuchangia katika kuleta maendeleo ya Taifa. Katika kipindi cha utekelezaji  wa Sera ya Elimu na Mafunzo 2014, ufundishaji wa masomo ya sayansi  ulizingatiwa katika ngazi zote ili kupata wataalamu mahiri wa sayansi na teknolojia.  Mathalani, masomo yanayohusiana na sayansi na teknolojia kwa shule za msingi  yalianza kufundishwa kuanzia darasa la III hadi darasa la VII. Masomo hayo pia  yanafundishwa kuanzia kidato cha kwanza hadi cha nne huku yakihuishwa kwenye  baadhi ya tahasusi za kidato cha 5 na 6. Katika kipindi hiki, Serikali iliweka mkazo  kwenye ujenzi wa maabara za sayansi na Teknolojia ya Habari na Mawasiliano  (TEHAMA) ili kuimarisha ufundishaji na ujifunzaji wa masomo ya sayansi na  teknolojia.  Kwa upande mwingine, mazingira ya kufundishia na kujifunzia sayansi na  teknolojia yameimarishwa katika ngazi mbalimbali za elimu na mafunzo. Kwa  mfano, mwaka 2020 shule 1,696 zilipatiwa vifaa vya maabara kwa masomo ya  sayansi ambapo kati ya hizo shule 1,625 ni za wananchi na 71 za Taifa. Serikali  iliimarisha pia ufundishaji kwa njia ya TEHAMA katika elimu msingi kwa kutoa  mafunzo kwa walimu wote tarajali wa vyuo vya ualimu vya Serikali nchini. Katika  kuendelea kuimarisha ufundishaji kwa njia ya TEHAMA, Serikali ilinunua na  kusambaza kompyuta 1,550 katika vyuo vya ualimu 35 vya Serikali.  Kwa upande wa Elimu ya Ufundi na Mafunzo ya Ufundi Stadi, Serikali  imeunganisha vyuo 27 kati ya vyuo 32 vya VETA katika mkongo wa Taifa ili  kurahisisha mafunzo kwa njia ya TEHAMA. Aidha, idadi ya wanafunzi waliohitimu  katika programu za sayansi na teknolojia kwa wastani walikuwa asilimia 16 ya  10  wahitimu wote kwa mwaka 2020, 2021 na 2022, ambapo mwaka 2020 walikuwa  asilimia  6, mwaka 2021 asilimia  2 na mwaka 2022 asilimia    Kwa upande wa elimu ya juu, Serikali imeboresha mazingira ya kufundishia na  kujifunzia masomo ya sayansi na teknolojia kwa kutekeleza yafuatayo: Kujenga na  kufanya ukarabati wa miundombinu ya kufundishia ya Taasisi za Sayansi za Bahari  - Buyu Zanzibar ya Chuo Kikuu cha Dar es Salaam; kujenga maabara mtambuka  yenye uwezo wa kuchukua wanafunzi 2,400 kwa wakati mmoja,, kukarabati  karakana ya Uhandisi–Kilimo, na kujenga maabara za kemia na baiolojia katika  Chuo Kikuu Kishiriki cha Elimu Mkwawa. Matokeo yanaonesha kwamba wastani  wa asilimia 24 ya wahitimu wote katika vyuo vikuu wanahitimu katika programu za  sayansi na teknolojia ambapo mwaka 2020 wahitimu wa sayansi walikuwa asilimia  24, mwaka 2021 asilimia 27 na mwaka 2022 asilimia    Katika kipindi cha utekelezaji wa Sera ya Elimu na Mafunzo 2014, Serikali  ilichukua hatua mbalimbali kuhakikisha kuwa mitaala inatekelezwa kwa ufanisi. Pia  Serikali iliandaa Waraka wa Elimu Na. 4 wa mwaka 2014 kuhusu utayarishaji na  upatikanaji wa vifaa vya kufundishia na kujifunzia. Waraka huo ulihuishwa kwa  Waraka Na. 3 wa mwaka 2023 kwa ngazi ya shule za awali, msingi, sekondari na  vyuo vya ualimu. Waraka unalenga kuweka mfumo thabiti wa uhakiki wa maudhui  ya vitabu na vifaa vinavyoingizwa na kutumika shuleni ili kuhakikisha vinawajengea  wahitimu umahiri na maadili stahiki. Vilevile, Serikali ilinunua na kusambaza vifaa  vya maandishi ya breli, vifaa vya kufundishia kuongea (speech trainer machines),  kipima sauti (audiometre) na fimbo nyeupe (white cane).  Mafanikio ya afua hizo ni pamoja na Serikali kugharamia uchapaji na usambazaji  wa vitabu ambao umewezesha kuongezeka kwa uwiano wa vitabu vya kiada kwa  mwanafunzi wa darasa I - VI kufikia wastani 1:3, darasa VII wastani wa 1:1, na  sekondari wastani wa 1:3 kwa mwaka 2022. Kwa upande wa taasisi za elimu ya  juu, Serikali imejenga na kuboresha miundombinu ya kufundishia na kujifunzia.  Miundombinu hiyo ni toshelevu, salama, rafiki na ni muhimu katika utoaji wa elimu  na mafunzo yenye viwango stahiki. Kwa ujumla, miundombinu ya shule, vyuo na  taasisi nyingine inajumuisha majengo, mifumo ya maji, na umeme. Zaidi ya hayo,  katika kipindi cha utekelezaji wa sera, Serikali imetekeleza afua mbalimbali katika  11  kuimarisha miundombinu kwa ajili ya utoaji wa elimu na mafunzo kwa ngazi zote.  Afua hizo ni pamoja na kuimarisha mazingira ya kujifunzia na kufundishia kwa  kukarabati shule za sekondari za kitaifa 89 zikiwemo shule 07 za ufundi za  sekondari ambazo ni Ifunda, Iyunga, Tanga, Mtwara, Moshi, Musoma na Bwiru  Wavulana, na kukarabati shule mbalimbali za msingi na sekondari nchi nzima.  Serikali imejenga upya vyuo vitano (05) na kukarabati miundombinu ya kufundishia  na kujifunzia katika vyuo 30 vya ualimu vya umma. Aidha, Serikali imekarabati  vyuo 50 na kujenga upya vyuo vinne (04) vya Maendeleo ya Wananchi (FDCs) na  kuvipatia vifaa vya kufundishia/kujifunzia vya kisasa. Vilevile, Serikali imejenga na  kukarabati miundombinu ya kufundishia na kujifunzia (madarasa, kumbi za  mihadhara, ofisi za wahadhiri, maktaba, mabweni, na maabara) katika Taasisi za  Elimu ya Juu ikiwemo Chuo Kikuu cha Dar es Salaam, Chuo Kikuu Mzumbe, Chuo  Kikuu cha Sokoine cha Kilimo, Chuo Kikuu cha Dodoma, Chuo Kikuu Kishiriki cha  Elimu Dar es Salaam, Chuo Kikuu Kishiriki cha Elimu Mkwawa, Chu Kikuu Huria  cha Tanzania, Chuo Kikuu cha Sayansi na Teknolojia Mbeya, Chuo Kikuu cha  Ardhi, Chuo Kikuu cha Tiba na Sayansi Shirikishi Muhimbili, Chuo Kikuu cha Taifa  Zanzibar na Chuo Kikuu cha Ushirika Moshi.  Kwa upande wa huduma muhimu, kufikia mwaka 2022 idadi ya shule za msingi za  Serikali na zisizo za Serikali 10,793 sawa na asilimia 56 kati ya shule 19,261, na  sekondari 4,276 sawa na asilimia   kati ya shule 5,540 zimeunganishwa na  umeme wa gridi ya Taifa.  Katika kuhakikisha uwepo wa mazingira salama na huduma nzuri shuleni na  vyuoni, Serikali iliandaa miongozo kadhaa ikiwemo Mwongozo wa Malezi, Unasihi  na Ulinzi wa Mtoto kwa Shule na Vyuo vya Ualimu Tanzania (2020); Mwongozo wa  Kitaifa wa Utoaji wa Huduma ya Chakula na Lishe kwa Wanafunzi wa Elimumsingi  (2020) na Mwongozo wa Kitaifa wa Maji na Usafi wa Mazingira Shuleni (2016).  Masuala ya lugha pia yamezingatiwa katika Sera ya Elimu na Mafunzo 2014,  kwani inasisitiza ufundishaji wa lugha ya Kiswahili, Kiingereza na lugha nyingine za  kigeni katika ngazi mbalimbali za elimu na mafunzo. Aidha, Sera hii inasisitiza  matumizi ya lugha ya Kiswahili na Kiingereza katika kufundisha na kujifunza hasa  shule za msingi, sekondari na vyuo vya ualimu nchini. Katika kipindi cha  12  utekelezaji wa Sera ya Elimu na Mafunzo 2014, lugha ya Kiswahili, Kiingereza,  Kichina, Kiarabu na Kifaransa zimeendelea kufundishwa katika ngazi mbalimbali  za elimu na mafunzo kama vile Taasisi ya Confusious ya Chuo Kikuu cha Dar es  Salaam kwa ajili ya kujenga uwezo wa kutumia lugha hizo katika mawasiliano.  Kwa kuongezea, lugha ya Kiswahili na Kiingereza zimeendelea kutumika katika  kufundishia na kujifunzia ambapo kwa upande wa elimu ya awali na msingi lugha  ya Kiswahili imekuwa ikitumika kufundishia na kujifunzia huku Kiingereza  kikitumika kama somo isipokuwa katika baadhi ya shule zilizoruhusiwa kutumia  Kiingereza. Lugha ya Kiingereza hutumika kufundishia katika shule za sekondari,  vyuo vya ualimu ngazi ya stashahada, vyuo vya ufundi na vyuo vikuu. Aidha, lugha  ya Kiswahili hutumika kufundishia katika vyuo vya mafunzo ya ualimu ngazi ya  astashahada na vyuo vya ufundi stadi. Vilevile, Serikali katika kutekeleza elimu  jumuishi iliandaa Kamusi na Mwongozo wa Lugha ya Alama ya Tanzania.  Kwa kuwa upimaji na tathmini ni muhimu katika kubaini maendeleo ya mwanafunzi  na changamoto za ufundishaji, ujifunzaji na utekelezaji wa mitaala, Sera ya elimu  na mafunzo 2014 ilibainisha hitaji la kuwepo kwa utaratibu wa kitaifa wa upimaji na  tathmini katika ngazi na programu mbalimbali za elimu na mafunzo kwa  kujumuisha alama za maendeleo ya mwanafunzi na alama za mtihani wa mwisho  katika ngazi zote za elimu. Haya yamekuwa yakifanyika katika kipindi cha  utekelezaji wa Sera hii.  Aidha, utekelezaji wa afua mbalimbali za kuinua ubora wa elimu na mafunzo Sera  ya Elimu na Mafunzo 2014, uliwezesha kupanda kwa ufaulu katika mitihani ya  kitaifa ya darasa la saba kutoka asilimia 57 mwaka 2015 hadi asilimia 82 mwaka  2021; kidato cha nne ufaulu ulipanda kutoka asilimia 68 mwaka 2015 hadi asilimia    mwaka 2021 na kidato cha 6 kutoka asilimia   hadi asilimia   mwaka  2021. Wakati huohuo, wahitimu wa elimu ya ufundi na mafunzo ya ufundi stadi  waliongezeka kutoka 93,247 mwaka 2020 hadi 123,919 mwaka 2021 na Elimu ya  Juu kutoka 48,621 mwaka 2020 hadi 54,810 mwaka 2021.  Pamoja na mafanikio yaliyopatikana kutokana na utekelezaji wa afua mbalimbali,  bado kuna changamoto zinazohusiana na ubora wa elimu na mafunzo. Kwa mfano,  uchambuzi wa maoni ya wadau umeonesha kuwa dhana ya ukaguzi wa shule  13  bado inaendelea kutumika badala ya uthibiti ubora wa elimu yenye kuhitaji  ushirikishwaji wa wadau. Vilevile, wataalam katika eneo hili wanakumbwa na  changamoto ya upungufu wa maarifa na ubunifu katika kutekeleza dhana ya  uthibiti ubora. Kwa sababu hizo, Serikali imeonelea kuwa kuna umuhimu wa  kuendelea kuimarisha dhana ya uthibiti ubora wa elimu shuleni. Kwa upande wa  vyuo vya elimu ya ufundi na mafunzo ya ufundi stadi, elimu ya juu, na uthibiti ubora  unakumbana na changamoto ya mwingiliano wa kiutendaji baina ya NACTVET na  TCU. Kwa upande mwingine, mazingira ya kufundishia na kujifunzia bado  yanakabiliwa na changamoto ya upungufu wa vifaa vinavyohitajika kama vile  maabara, maktaba, madarasa, kumbi za mihadhara na samani. Takwimu za  mwaka 2022 zinaonesha kwamba wastani wa uwiano wa darasa kwa wanafunzi  katika elimu ya msingi ilikuwa 1:70 ukilinganisha na uwiano stahiki wa 1:45; na  katika elimu ya sekondari uwiano ulikuwa 1:36 ukilinganisha na uwiano stahiki wa  1:35. Wakati huo huo, tathmini ya hali na mahitaji ya miundombinu inaonesha  kuwa kwa mwaka 2023 mahitaji ya madarasa ya elimu awali ni 39,058 ambapo  yaliyopo ni 5,049, upungufu ukiwa 34,009; kwa shule za msingi mahitaji ya  miundombinu ya madarasa ni 216,487 ambapo yaliyopo ni 114,810 na upungufu ni  71,677. Kwa upande wa elimu ya sekondari ya chini (kidato cha 1 - 4), mahitaji  halisi ni madarasa 65,481, wakati yaliyopo ni 62,937 na upungufu ni 2,544. Katika  ngazi ya vyuo vikuu kuna uhitaji wa kujenga na kukarabati kumbi za semina na  mihadhara 130, mabweni 34, maabara 108, ofisi za wahadhiri wa sayansi 55,  vyumba vya mikutano ya kisayansi 23 na miundombinu ya mashamba 10 ili kufikia  wastani wa uwiano unaohitajika. Hii ina maana kuwa ni muhimu kuwekeza katika  miundombinu ya madarasa hasa kwa shule za msingi na sekondari ya chini  (Kidato cha 1 - 4), vyuo vya ufundi na mafunzo ya ufundi stadi na vyuo vikuu.  Pamoja na uwepo wa ufaulu mzuri katika mitihani ya ngazi mbalimbali na  kuongezeka kwa idadi ya wahitimu wa elimu ya ufundi na elimu ya juu, bado  kiwango cha maarifa na ujuzi wa wahitimu katika ngazi hizo ni kidogo  ikilinganishwa na ngazi ya elimu waliyofikia. Zaidi ya hayo, maarifa na ujuzi wa  wahitimu hao hayakidhi mahitaji mbalimbali katika ulimwengu wa kazi. Kwa  sababu hizo, Serikali imekuwa ikisisitiza ufundishaji na matumizi ya sayansi na  teknolojia katika ngazi mbalimbali za elimu na mafunzo. Hata hivyo, bado kuna  14  changamoto ya upatikanaji wa rasilimaliwatu mahiri na wa kutosha, mazingira  wezeshi, huduma na vifaa stahiki kwa ajili ya ufundishaji na ujifunzaji.  Kwa upande wa lugha bado kuna changamoto ya namna ya ufundishaji wa lugha  ya Kiswahili, Kiingereza na lugha nyingine za kigeni kutokana na mahitaji ya Taifa.  Changamoto hii inatokana na uhaba wa rasilimaliwatu mahiri na wa kutosha, vifaa  na mbinu stahiki za ufundishaji wa masomo ya lugha.    Upatikanaji wa Fursa Mbalimbali za Elimu na Mafunzo  Kila Mtanzania ana haki ya kupata fursa za elimu na mafunzo bila ubaguzi wa jinsi,  rangi, kabila, dini, ulemavu na hali ya kijamii au kipato. Sera ya Elimu na Mafunzo  2014, ililenga kuhakikisha kuwa wanafunzi wote wanakamilisha mzunguko wa  elimu katika ngazi husika; kuwa na usawa wa kijinsi katika elimu na mafunzo,  kuimarisha elimu na mafunzo kwa kutumia njia mbalimbali ikiwemo ujifunzaji huria  na masafa, kuwa na mfumo wa elimu na mafunzo unaozingatia vipaji, vipawa na  kasi ya kujifunza na kutoa fursa ya kuwaendeleza; na kutambua na kurasimisha  maarifa, ujuzi na stadi alizopata mtu nje ya mfumo wa shule ili aweze kujielimisha  kwa njia mbalimbali.  Tathmini ya utekelezaji wa Sera ya Elimu na Mafunzo 2014 imeonesha kuwa  Serikali kwa kushirikiana na wadau ilitekeleza afua mbalimbali kwa ajili ya  kuimarisha utoaji wa fursa za elimu na mafunzo kwa usawa. Afua hizo ni pamoja  na utoaji wa elimu bila ada kwa shule za awali, msingi na sekondari kupitia waraka  wa elimu Na. 3 wa mwaka 2016; Mkakati wa Kitaifa wa Elimu Jumuishi 2021/22-  2025/26; Mwongozo wa Kuwarejesha Shuleni Wanafunzi Waliokatiza Masomo  Katika Elimu ya Msingi na Sekondari kwa Sababu Mbalimbali wa mwaka 2022;  uboreshaji wa miundombinu ya shule za msingi, sekondari, vyuo vya ualimu, vyuo  vya ufundi na vyuo vikuu; programu za elimu kwa njia huria na masafa; Mwongozo  wa Utambuzi wa Maarifa na Ujuzi Unaopatikana Nje ya Mfumo Rasmi wa Elimu;  ujenzi wa vyuo vya VETA vya wilaya na mikoa, na ujenzi wa madarasa katika vyuo  vya VETA na vyuo vya ufundi; na kuongeza viwango vya mikopo ya wanafunzi wa  elimu ya juu.  15  Utekelezaji wa afua hizo umeleta mafanikio ya upatikanaji wa fursa na ushiriki  katika elimu na mafunzo. Kwa mfano, idadi ya madarasa ya elimu ya awali  imeongezeka kwa asilimia   kutoka 16,889 mwaka 2015 hadi 19,284 mwaka  2022 na uandikishaji umeongezeka kwa asilimia   kutoka 1,069,823 (535,035  wavulana; 534,348 wasichana) hadi 1,543,843 (784,838 wavulana; 759,005  wasichana) mwaka 2022. Uandikishaji katika shule za awali za binafsi  umeongezeka kutoka asilimia   kwa wanafunzi 88,142 (44,974 wavulana; 43,168  wasichana) mwaka 2018 hadi asilimia   kwa wanafunzi 108,108 (55,364  wavulana; 52,744 wasichana) mwaka 2022. Uandikishaji wa wanafunzi wenye  mahitaji maalumu umeongezeka kutoka 4,171 (wavulana 2,502; wasichana 1,669)  mwaka 2016 hadi 6,120 (wavulana 3,575; wasichana 2,545) mwaka 2022.  Pia shule za msingi zimeongezeka kwa asilimia 14 kutoka 16,899 mwaka 2015  hadi 19,261 mwaka 2022. Uandikishaji umeongezeka kwa asilimia   kutoka  wanafunzi 8,298,282 (wavulana 4,079,827; wasichana 4,218,455) mwaka 2015  hadi wanafunzi 11,420,973 (wavulana 5,636,996; wasichana 5,783,977) mwaka  2022. Kwa hiyo, jumla ya wanafunzi 8,011,229 (wavulana 3,934,808; wasichana  4,076,421) waliandikishwa katika shule za Serikali. Wanafunzi wenye mahitaji  maalumu wameongezeka kutoka 37,034 (wavulana 21,151; wasichana 15,883)  mwaka 2016 hadi wanafunzi 66,372 (wavulana 37,830; wasichana 28,542) mwaka  2022.  Kwa upande wa elimu ya sekondari, uandikishaji sekondari ya chini (kidato cha 1-  4) umeongezeka kutoka 1,675,593 (wavulana 824767; wasichana 850,826) mwaka  2016 hadi 2,645,115 (wavulana 1,248,118; wasichana 1,396,997) mwaka 2022 na  kidato cha 5-6 kutoka 131,362 (wavulana 81,129; wasichana 50,233) mwaka 2016  hadi 178,473 (wavulana 99,101; wasichana 79,372) mwaka 2022. Aidha, ili kutoa  fursa kwa wanafunzi walioacha shule kwa sababu mbalimbali, Serikali imewezesha  kuwarejesha wanafunzi 8,652 masomoni, ambapo wanafunzi 6,685 (wasichana)  walirejea kupitia utaratibu wa elimu nje ya mfumo rasmi, na wanafunzi 1,967  (wavulana 861; wasichana 1,046) walirejea katika mfumo rasmi wa elimu kwa  mwaka 2022/23. Wanafunzi wenye mahitaji maalumu wameongezeka kutoka  7,512 (wavulana 3,920; wasichana 3,592) mwaka 2016 hadi wanafunzi 13,142  16  (wavulana 6,422; wasichana 6,720) mwaka 2022. Vilevile, jumla ya wanafunzi  23,263 (wavulana 8,257; wasichana 15,006) wamedahiliwa katika elimu ya  sekondari kwa njia mbadala kwa mwaka 2022/23.  Kwa upande wa Elimu na Mafunzo ya Ufundi Stadi, vyuo vimeongezeka kutoka  716 mwaka 2019/20 hadi 830 mwaka 2020/21. Ongezeko hilo la vyuo  limesababisha kuongezeka kwa idadi ya wanafunzi wanaojiunga na elimu na  mafunzo ya ufundi stadi kutoka 119,184 (wavulana 80,050; wasichana 39,134)  mwaka 2017/18 hadi 380,748 (wavulana 225,621; wasichana 155,127) mwaka  2020/21. Wakati huo huo, vyuo vya elimu ya ufundi vimeongezeka kutoka 429  mwaka 2021 hadi 465 mwaka 2022, na kuongeza udahili kutoka 128,940  (wavulana 68,973; wasichana 59,967) mwaka 2017/18 hadi 179,518 (wavulana  91,995; wasichana 87,523) mwaka 2021/22. Wanafunzi wenye mahitaji maalumu  katika vyuo vya ufundi wameongezeka kutoka 108 (wavulana 56; wasichana 52)  mwaka 2016 hadi wanafunzi 13,142 (wavulana 6,422; wasichana 6,720) mwaka  2022.  Kwa upande wa vyuo vikuu na vyuo vikuu vishiriki, vilivyosajiliwa kwa mwaka  2015/16 vilikuwa 53 (vya Umma 12 na Binafsi 41); na mwaka 2022 vilikuwa 54  (vya Umma 21 na Binafsi 33) sawa na ongezeko la vyuo vya Serikali 9. Vilevile,  kumekuwa na ongezeko la usajili wa wanafunzi kutoka 225,330 mwaka 2015/16  (wavulana 146,322; wasichana 79,008) kufikia wanafunzi 240,523 kwa mwaka  2022/23 (wavulana 133,152; wasichana 107,371). Kati ya waliosajiliwa kwa mwaka  2022/23, jumla ya wanafunzi 1,498 (wavulana 797; wasichana 701) walikuwa  wenye mahitaji maalum.  Hata hivyo, pamoja na jitihada zilizofanyika za kuongeza fursa za elimu na  mafunzo kwa ngazi mbalimbali, takwimu za sensa za mwaka 2022 zinaonesha  kuwa idadi ya watoto wenye umri wa rika lengwa wa elimu ya awali ilikuwa milioni   3 mwaka 2022, sawa na asilimia   ya idadi ya watu wote nchini ambapo ni  milioni  4 tu sawa na asilimia 89 ya watoto hawa waliandikishwa. Hii ina maana  kuwa, pamoja na juhudi za Serikali na wadau, asilimia 11 ya watoto waliostahili  kuanza elimu ya awali hawakuandikishwa katika ngazi husika. Kwa upande  mwingine, idadi ya watoto wenye umri wa kuanza shule ya msingi (miaka 7-13)  17  ilikuwa milioni  , sawa na asilimia 19 ya watu wote, huku walioandikishwa  wakiwa milioni   sawa na asilimia 97. Hata hivyo, uandikishaji bila kuzingatia  umri lengwa kwa mwaka 2022 ulikuwa asilimia   Hii ina maana kwamba  pamoja na uandikishaji wa jumla wa watoto, bado asilimia 3 ya watoto wenye umri  wa kwenda shule hawakuandikishwa. Vilevile, idadi ya watoto wenye umri wa  kuanza elimu ya sekondari Kidato cha 1- 4 (miaka 14-17) ilikuwa milioni  , sawa  na asilimia   ya watu wote, huku milioni  , sawa na asilimia 51 ya walengwa  wakiandikishwa kwa mwaka 2022. Uandikishaji wa wanafunzi wa jumla kwa kidato  cha 1-4 ulikuwa asilimia   mwaka 2022. Hii inamaanisha kwamba kuna idadi  kubwa ya vijana wenye umri wa kuanza elimu ya sekondari ya chini (Kidato 1- 4)  ambao bado hawakupata fursa hiyo.  Kwa dhana ya utoaji wa elimu ya amali, Serikali imekuwa ikizingatia utoaji wa  elimu ya jumla kwa wahitimu wa ngazi mbalimbali kuanzia darasa la VII, kidato cha  4 na kidato cha 6. Hata hivyo, kutokana na uhitaji wa ujuzi kwa wahitimu wa ngazi  mbalimbali katika soko la ajira, fursa za utoaji wa elimu ya amali zinahitaji  kuongezeka katika ngazi zote za elimu na mafunzo.  Kwa upande wa elimu ya juu, ushiriki mdogo wa wanawake katika baadhi ya  programu za sayansi, teknolojia, uhandisi na hisabati unaendelea kuonekana licha  ya ongezeko kubwa la udahili wa wanafunzi. Kwa mfano, katika programu za  uhandisi, uwiano wa mwanamke na mwanamume ni 1 kwa 5. Hivyo, ni muhimu  kuweka mazingira wezeshi kwa wanawake kushiriki katika programu za sayansi,  teknolojia, uhandisi na hisabati katika elimu ya juu. Vilevile, kuongezeka kwa  uhamaji wa wanafunzi katika zama za utandawazi kumeiwezesha Tanzania  kunufaika na uingiaji wa wanafunzi wa kimataifa katika taasisi za elimu ya juu. Kwa  kutambua umuhimu wa wanafunzi wa kigeni katika taasisi za elimu ya juu,  mojawapo ya maeneo ya kimkakati ya msukumo kwa Serikali ni kuifanya elimu ya  juu kuwa ya kimataifa.  Kwa kuongezea, tathmini na maoni ya wadau mbalimbali yameonesha kuwa  taasisi za elimu ya juu zilirekodi upungufu wa asilimia   katika udahili wa  wanafunzi wa kigeni kutoka 1,170 (747 Raia wa EAC; 423 Raia Wengine) mwaka  2021/22 hadi 943 (560 Raia wa EAC; 383 Raia Wengine) mwaka 2022/23. Raia  18  wa Jumuiya ya Afrika Mashariki (EAC) walikuwa ni asilimia   ya wanafunzi wote  wa kigeni huku asilimia   wakitoka mataifa mengine. Taarifa zinaonesha kuwa  Tanzania imekuwa ikidahili idadi ndogo ya wanafunzi wa kigeni katika elimu ya juu  ikilinganishwa na nchi nyingine. Kwa mfano, kwa mwaka 2022, udahili wa  wanafunzi wa kigeni ulikuwa asilimia   ya jumla ya usajili. Asilimia hiyo ni ndogo  ikilinganishwa na lengo la SADC la asilimia 5 ya nafasi za kujiunga kwa wanafunzi  kutoka mataifa ya SADC. Hii ina maana kuwa juhudi za pamoja za kuimarisha  uunganishaji wa kimataifa wa elimu ya juu nchini Tanzania zinahitajika sana.    Mahitaji ya Rasilimaliwatu  Rasilimaliwatu ni nyenzo muhimu sana katika kusukuma maendeleo endelevu ya  sekta mbalimbali nchini na duniani kote. Katika kutekeleza hilo, Sera ya Elimu na  Mafunzo ya mwaka 2014 ililenga kuwa na rasilimaliwatu mahiri na ya kutosha ili  kukidhi mahitaji ya sekta ya elimu na mafunzo pamoja na sekta nyingine kwa  maendeleo ya Taifa.  Kwa mantiki hiyo, katika kipindi cha utekelezaji wa Sera ya Elimu na Mafunzo ya  mwaka 2014, Serikali ilitekeleza afua mbalimbali kuwezesha upatikanaji wa  rasilimaliwatu kwa ajili ya sekta ya elimu na sekta nyingine. Afua hizo ni pamoja na  Mkakati wa Upangaji wa Walimu wa Shule za Awali na Msingi kwa kuzingatia  Mahitaji (Pre-Primary and Primary Teacher Deployment Strategy 2019 – 2021),  Mwongozo wa Walimu wa Kujitolea katika Elimu ya Awali, Msingi, Sekondari na  Vyuo vya Maendeleo ya Wananchi Tanzania Bara 2023, kutoa ajira na mafunzo  kwa walimu, wakufunzi na wanataaluma pamoja na Mkakati wa Kitaifa wa  Maendeleo ya Ujuzi (National Skills Development Strategy - NSDS 2016/17 -  2025/26).  Utekelezaji wa afua hizo umewezesha kuleta mafanikio kadhaa. Kwanza wahitimu  wa fani mbalimbali katika vyuo vikuu wameongezeka kutoka 46,294 mwaka  2016/17 hadi 57,742 mwaka 2021/22. Pili, wahitimu wa fani mbalimbali za elimu ya  ufundi wameongezeka kutoka 114,656 mwaka 2016/17 hadi 123,919 mwaka  2021/22. Tatu, wahitimu wa mafunzo ya ufundi stadi mwaka 2016/17 walikuwa  111,025 na mwaka 2021/22 walikuwa 147,767. Wahitimu wa astashahada na  stashahada kutoka vyuo vya ualimu waliongezeka kutoka 10,427 mwaka 2016/17  19  hadi 19,193 mwaka 2021/22. Ingawa idadi ya wahitimu wa fani mbalimbali  imeongezeka, bado wadau wakiwemo waajiri wamelalamikia kukosekana kwa  umahiri unaohitajika kuendana na mahitaji ya soko la ajira. Vilevile, baadhi ya  wahitimu wanaozalishwa katika fani na ngazi mbalimbali wameshindwa kuajiriwa  na hata kujiajiri.  Katika dhana ya utoshelevu wa rasilimaliwatu iliyopo, kwa mwaka 2022, walimu  kwa ngazi ya shule za msingi walikuwa 201,672 na mahitaji yalikuwa 253,799, na  hivyo kulikuwa na upungufu wa walimu 52,127 kwa mujibu wa viwango  vinavyohitajika. Kwa upande wa sekondari, kwa mwaka 2022, walimu walikuwa  113,205 kwa ujumla ingawa kulikuwa na upungufu wa walimu wa masomo ya  sayansi, hisabati na amali. Kwa upande wa Elimu ya Ufundi, kwa mwaka 2022,  walimu walikuwa 10,948 sawa na upungufu wa walimu 10,052. Kwa upande wa  vyuo vikuu vya umma, wanataaluma walikuwa 3,839 kwa mwaka 2021 ambapo  upungufu wa jumla ulikuwa 5,748, yaani Profesa (Professors) 741, Profesa  Washiriki (Associate Professors) 671, Wahadhiri Waandamizi (Senior Lecturers)  1,350, Wahadhiri (Lecturers) 1,140 na Wahadhiri Wasaidizi (Assistant Lecturers)  1,846 kwa vyuo vikuu vya Umma.    Usimamizi na Uendeshaji wa Elimu na Mafunzo   . Elimu-Msingi  Usimamizi na uendeshaji madhubuti wa sekta ya elimu na mafunzo nchini unahitaji  uongozi imara, na uwajibikaji wenye ufanisi na tija. Sera ya Elimu na Mafunzo ya  mwaka 2014, ililenga kuwa na uongozi, usimamizi na uendeshaji wenye tija na  wenye kuimarisha uwajibikaji katika sekta ya elimu na mafunzo; kuimarisha  ushirikiano na uhusiano wa kielimu kati ya Tanzania Bara na Zanzibar; kuweka  utaratibu wa kutekeleza mahusiano na mashirikiano ya kikanda na kimataifa katika  elimu na mafunzo; na kutenga ardhi kwa ajili ya elimu na mafunzo.  Katika kipindi cha utekelezaji wa Sera ya Elimu na Mafunzo 2014, Serikali  imeendelea na mfumo wa usimamizi na uendeshaji wa elimu kama ilivyokuwa  kabla ya Sera hiyo. Kwa ngazi ya Taifa, wizara yenye dhamana ya elimu  imeendelea na jukumu la kuandaa sera ya elimu na maendeleo ya mafunzo,  20  pamoja na utekelezaji wake nchini, wakati Ofisi ya Rais - Tawala za Mikoa na  Serikali za Mitaa (OR – TAMISEMI) ikiwa na jukumu la kusimamia sera ya ugatuaji  wa madaraka kwenda ngazi ya chini ambako ndiko utekelezaji wa sera ya elimu  unakofanyika, kusimamia tume ya utumishi wa walimu; na uendeshaji wa elimu ya  msingi na sekondari.  Kutokana na mfumo kuendelea kama ulivyokuwa hapo awali, kumekuwa na  mwingiliano wa kiutendaji kwa baadhi ya majukumu kati ya wizara yenye dhamana  ya elimu, na OR – TAMISEMI. Hali hii imesababisha kuendelea kuwepo kwa  changamoto za kiutendaji. Hivyo, kuna umuhimu wa kuboresha utendaji wa  vyombo vya wizara yenye dhamana ya elimu na majukumu ya OR-TAMISEMI  katika usimamizi na uendeshaji wa masuala ya elimu.   . Elimu ya Ualimu na Walimu  Usimamizi wa mafunzo ya walimu yanayotolewa kwa ngazi ya Astashahada na  Stashahada katika vyuo vya ualimu yanasimamiwa na Wizara ya Elimu. Kwa ngazi  ya shahada, mafunzo yanatolewa na vyuo vikuu chini ya usimamizi wa TCU. Kwa  utaratibu huo, vigezo vya elimu ya ualimu vinawekwa na mamlaka mbili tofauti,  yaani TCU na vyuo bila kuhusiana katika ithibati na uthibiti wake.  Kwa upande mwingine, walimu na taaluma ya ualimu vinasimamiwa na vyombo  viwili pia ambapo kuna Tume ya Utumishi wa Walimu (TSC) iliyoanzishwa kupitia  Sheria ya Tume ya Utumishi wa Walimu, Sura ya 448, na Bodi ya Kitaalamu ya  Walimu Tanzania kupitia Sheria ya Bodi ya Kitaalamu ya Walimu Tanzania, Sura  ya 314. Tume ya Utumishi wa Walimu inasimamia utumishi wa walimu ikiwemo  kuajiri, kutawanya, kutengeneza rejista ya walimu na kupandisha vyeo. Bodi ya  Kitaalamu ya Walimu Tanzania inasimamia utaalamu wa ualimu nchini kwa walimu  wote. Uwepo wa vyombo hivi viwili umeleta mwingiliano wa majukumu na hivyo  kuna umuhimu wa kuboresha usimamizi wa walimu na taaluma ya ualimu kuwa  chini ya chombo kimoja kitakachosimamia mambo yote.  21    Ushirikiano katika Uendelezaji wa Elimu na Mafunzo   . Ushirikiano na Mamlaka za Elimu Zanzibar  Katiba ya Jamhuri ya Muungano wa Tanzania, Sura ya 2, inatambua masuala ya  Elimu ya Juu na Baraza la Taifa la Mitihani la Tanzania (NECTA) na mambo yote  yanayohusika na kazi za Baraza hilo kuwa ni ya Muungano. Aidha, ngazi nyingine  za elimu ikiwa ni pamoja na elimu ya msingi, sekondari, ufundi na mafunzo ya  ufundi stadi si sehemu ya masuala ya Muungano. Hata hivyo, Serikali za pande  zote mbili za Muungano zinashirikana katika utekelezaji wa masuala mbalimbali ya  elimu hasa katika yale ya mitaala na upimaji kwa ngazi ya sekondari na elimu ya  ufundi.  Ushirikiano huu unaendelezwa kupitia baadhi ya taasisi na vyuo vya elimu ya juu  ambavyo vimefungua matawi yake Zanzibar. Baadhi ya taasisi hizo ni Bodi ya  Mikopo ya Wanafunzi wa Elimu ya Juu (HESLB), Chuo cha Kumbukumbu ya  Mwalimu Nyerere, Chuo Kikuu cha Dar es Salaam na Chuo Kikuu Huria cha  Tanzania. Serikali inaona kuwa kuna umuhimu wa kuendelea kuimarisha  ushirikiano katika ngazi zote za elimu na mafunzo.   . Ushirikiano na Mashirika ya Kikanda na Kimataifa  Ili kuboresha usimamizi na uendeshaji wa elimu nchini, Serikali imeendelea na  ushirikiano na mashirika ya kikanda na kimataifa katika masuala ya maendeleo ya  elimu na mafunzo. Ushirikiano huo unaongozwa na mikataba mbalimbali kama  vile Commonwealth of Learning (COL), SDG’s, Agenda 2063 - Africa We Want,  Unesco-Perth Declaration (2007), SADC na EAC. Pia kumekuwa na ushirikiano  baina ya Tanzania na nchi mbalimbali pamoja na uanzishwaji wa jukwaa la  Mamlaka ya Udhibiti wa Ufundishaji la Afrika (Africa Forum of Teaching Regulatory  Authority – AFTRA).  Pamoja na mafanikio katika kutekeleza mahusiano na ushirikiano wa kikanda na  kimataifa, bado kuna changamoto ya utekelezaji wa baadhi ya makubaliano kama  vile Itifaki ya Soko la Pamoja kwa Uwianishaji wa Mifumo ya Elimu na Mitaala ya  Elimu na Mafunzo, Utambuzi wa Pamoja wa Sifa za Kitaaluma na Kitaalamu kwa  22  Jumuiya ya Afrika Mashariki, Azimio la Eneo Moja la Elimu ya Juu kwa Afrika  Mashariki la mwaka 2017, na baadhi ya makubaliano kati ya Tanzania na nchi  mbalimbali. Aidha, hakuna mpango madhubuti wa utekelezaji wa makubaliano  haya ya kikanda na kimataifa.   . Ushirikiano wa Sekta ya Umma na Binafsi  Sekta ya elimu ni eneo muhimu la ushirikiano baina ya sekta ya umma na binafsi  ambapo sekta hizi zinashiriki kutoa elimu na mafunzo katika ngazi zote. Katika  utekelezaji wa Sera ya Elimu na Mafunzo 2014, Serikali imekuwa ikishirikisha  wadau mbalimbali wakiwemo wazazi, jamii, wadau wa maendeleo, mashirika na  taasisi binafsi katika utoaji wa elimu na mafunzo. Ushirikiano huo ulihusisha ujenzi  na ukarabati wa miundombinu ya shule na vyuo, utoaji wa vifaa vya kufundishia na  kujifunzia, utoaji wa mafunzo kwa walimu, utoaji wa huduma ya afya, chakula na  lishe, maji, mawasiliano, uendeshaji wa shule na vyuo na uchangiaji wa bajeti ya  Serikali.  Pamoja na mchango mkubwa wa wadau mbalimbali katika utoaji wa elimu na  mafunzo, bado sekta ya elimu inahitaji kuongeza ushiriki wa wadau kwa njia  mbalimbali ikiwemo utaratibu wa ubia baina ya sekta ya umma na binafsi katika  utoaji wa elimu na mafunzo kwa ngazi zote.    Upatikanaji wa Ardhi kwa Ajili ya Maendeleo ya Elimu na Mafunzo  Mahitaji ya ardhi kwa ajiIi ya ujenzi, upanuzi na uendelezaji wa taasisi za elimu na  mafunzo yanaendelea kuongezeka kutokana na azma ya Serikali kuongeza fursa  za elimu na mafunzo katika ngazi zote. Kwa mantiki hiyo, katika kipindi cha  utekelezaji wa Sera ya Elimu na Mafunzo 2014, Serikali kupitia mipango ya  matumizi ya ardhi katika Mamlaka za Zerikali za Mitaa imekuwa ikitenga maeneo  kwa ajili ya uanzishaji na uendelezaji wa mipango ya elimu na mafunzo. Hata hivyo,  baadhi ya maeneo yaliyotengwa yamekuwa yakivamiwa na wananchi kwa ajili ya  shughuli binafsi na mengine kubadilishiwa matumizi. Hali hii inatokana na baadhi  ya taasisi na asasi za elimu kutokuwa na hati miliki za maeneo husika. Kwa  sababu hiyo, kuna umuhimu wa kuimarisha ulinzi wa maeneo yaliyotengwa kwa  23  ajili ya utoaji wa huduma za elimu na mafunzo kwa kuhakikisha taasisi za elimu na  mafunzo zinapata hatimiliki za maeneo yao ya ardhi na Serikali kulinda maeneo  hayo dhidi ya uvamizi.    Upatikanaji wa Taarifa na Takwimu Sahihi za Elimu na Mafunzo  Sekta ya elimu na mafunzo inahitaji kuwa na mfumo wa kupata na kutoa taarifa za  utendaji kwa wadau wake. Mfumo huo unahitaji kuwa madhubuti ili ukusanyaji,  uchakataji, utunzaji na usambazaji wa taarifa uwe sahihi na wa kuaminika na  unaowezesha taarifa kupatikana kwa wakati. Kwa sasa, mifumo mingi ya kielimu  imeunganishwa na mifumo mingine ya taarifa za Serikali. Kwa mfano, mfumo wa  udahili wa vyuo vikuu, vyuo vya ufundi, vyuo vya ualimu na mfumo wa matokeo ya  Baraza la Mitihani la Taifa la Tanzania, mfumo wa vizazi na vifo, yote  imeunganishwa. Hata hivyo, baadhi ya taarifa muhimu zimewekwa katika  mpangilio tofauti tofauti na hivyo kusababisha kuchelewa kwa upatikanaji wa  taarifa muhimu za kisekta kwa ajili ya matumizi kulingana na mahitaji.    Mfumo Endelevu wa Ugharimiaji wa Elimu na Mafunzo  Sekta ya elimu ni moja ya sekta muhimu na za kipaumbele cha juu. Kwa kipindi  cha utekelezaji wa Sera ya Elimu na Mafunzo 2014, Serikali ililenga kuwa na  mfumo endelevu wa ugharimiaji wa elimu na mafunzo, kwa sababu Serikali  imeendelea kugharamia elimu na mafunzo kwa kushirikiana na wazazi, jamii na  wadau wengine wa maendeleo wa ndani na nje. Ugharimiaji huo unahusisha ujenzi  wa miundombinu, ununuzi wa vifaa, nyenzo na zana za kufundishia na kujifunzia  pamoja na uendeshaji wa shule na vyuo kwa ngazi mbalimbali. Hivyo, bajeti ya  Serikali kwa sekta ya elimu imekuwa ikiongezeka kutoka trilioni  7 mwaka  2016/17 hadi trilioni  6 mwaka wa fedha 2021/22.  Licha ya ongezeko la bajeti la kila mwaka, bado kuna changamoto katika  ugharimiaji wa elimu na mafunzo nchini. Changamoto hizo ni pamoja na fedha  zilizotengwa katika bajeti ya Serikali kutotosheleza mahitaji ya elimu na mafunzo  katika ngazi zote za elimu. Hali hii imeathiri ubora wa elimu na mafunzo  yatolewayo nchini kwani inasababisha upungufu wa miundombinu na uhaba wa  24  vifaa vya kufundishia na kujifunzia kama vile vitabu, maabara, maktaba, madarasa,  na kumbi za mihadhara. Kwa mfano, mwaka 2022, uwiano wa kitabu kwa  mwanafunzi katika elimu ya msingi ulikuwa 1:2 na elimu ya sekondari 1:3,  ukilinganisha na uwiano unaotakiwa wa 1:1. Pia, wastani wa uwiano wa darasa  kwa wanafunzi katika elimu ya msingi ulikuwa 1:70 ukilinganisha na uwiano stahiki  wa 1:45; huku elimu ya sekondari ikiwa na uwiano wa 1:36 ukilinganisha na  uwiano stahiki wa 1:35. Uwiano wa sekondari, angalau, umefikia kiwango cha  kuridhisha.  Hali hiyo imetokana na jitihada za uwekezaji wa Serikali katika ngazi mbalimbali za  elimu na mafunzo. Kwa mfano, wahitimu wa elimumsingi wameongezeka sana. Hii  imeongeza umuhimu wa kuongeza uwekezaji katika ngazi zote ikiwemo elimu ya  juu. Kwa msingi huo, kuna umuhimu wa kuimarisha mfumo wa ugharimiaji wenye  vyanzo anuai na endelevu kwa ajili ya elimu na mafunzo katika ngazi zote.    Mfumo wa Elimu na Mafunzo Unaozingatia Masuala Mtambuka  Mfumo wa elimu na mafunzo unaozingatia masuala mtambuka ulilenga kuwa na  wahitimu katika ngazi zote za elimu na mafunzo wenye maarifa, stadi na  utamaduni wa kutunza mazingira; kutoa elimu kwa wanafunzi, walimu na jamii kwa  ujumla ili kupunguza kasi ya kuenea kwa maambukizi ya Virusi Vya Ukimwi (VVU)  na Ukosefu wa Kinga Mwilini (UKIMWI); na kuongeza uwezo wa sekta ya elimu na  mafunzo katika kupanua na kuimarisha miundombinu na huduma zinazotolewa  katika ngazi zote za elimu na mafunzo.   . Elimu ya Mazingira  Elimu ya mazingira ni moja ya nyenzo muhimu katika kuhakikisha uwepo wa afya  bora na mazingira salama na wezeshi kwa maendeleo ya kiuchumi na ustawi wa  jamii. Katika kipindi cha utekelezaji wa Sera ya Elimu na Mafunzo 2014, Serikali  ilizingatia masuala ya mazingira katika mitaala ya elimu na mafunzo katika ngazi  zote. Elimu ya mazingira imezingatiwa katika malengo na maeneo ya ujifunzaji  katika mitaala ya elimu ya awali hadi kidato cha 5 na 6. Kwa upande wa elimu ya  juu, kuna programu maalumu za elimu ya sayansi na mazingira zinazofundishwa.  25  Kwa kiasi kikubwa, utekelezaji wa ufundishaji wa elimu ya mazingira umeleta  matokeo chanya katika kulinda na kuhifadhi mazingira. Hata hivyo, kuongezeka  kwa idadi ya watu kumeongeza uhitaji wa huduma au shughuli mbalimbali za  kijamii na kiuchumi ambazo kwa kiasi kikubwa zinakiuka taratibu za uhifadhi na  kuchangia katika uharibifu wa mazingira nchini. Kwa sababu hiyo, kuna umuhimu  wa kuimarisha na kupanua uwanda wa utoaji wa elimu ya mazingira katika ngazi  zote za elimu na mafunzo.   . Maambukizi ya VVU na UKIMWI  Sekta ya elimu ni mojawapo ya sekta zinazoathiriwa na magonjwa mbalimbali  ikiwa ni pamoja na VVU na UKIMWI. Magonjwa hayo yamechangia mahudhurio  duni kutokana na kuugua kwa muda mrefu na udhaifu kwa baadhi ya walimu na  wanafunzi katika taasisi za kielimu, hivyo kuathiri maendeleo ya taaluma. Katika  kipindi cha utekelezaji wa sera, masuala ya VVU na UKIMWI yalizingatiwa katika  mitaala ya ngazi zote za elimu na mafunzo. Mfano, katika somo la uraia na maadili,  na sayansi na teknolojia, mada ya VVU na UKIMWI imekuwa ikifundishwa katika  ngazi ya elimu ya msingi.  Kwa ngazi ya elimu ya sekondari, mada hiyo hufundishwa kwenye somo la Uraia  na Baiolojia. Aidha, taasisi za elimu na mafunzo zinaendelea kutoa huduma kwa  wafanyakazi wanaoishi na VVU na UKIMWI kwa kuzingatia mwongozo wa kudhibiti  VVU, UKIMWI na magonjwa sugu yasiyoambukiza katika utumishi wa Umma wa  mwaka 2014 kwa lengo la kuimarisha afya, kinga, uelewa sahihi kuhusu chakula  na lishe, uangalizi wa karibu, mazingira wezeshi, matibabu na huduma kwa  wanaoishi na VVU na UKIMWI.  Hata hivyo, pamoja na mitaala kusisitiza utoaji wa elimu ya VVU na UKIMWI katika  ngazi zote, changamoto ya mitaala kutotilia mkazo wa utoaji wa elimu kuhusu  magonjwa mengine yanayoambukiza na yasiyoambukiza ambayo yana athari  katika utoaji wa elimu na mafunzo imeendelea kushamiri. Hivyo, kuna umuhimu wa  kuzingatia utoaji wa elimu ya magonjwa mengine ambayo hayakupewa kipaumbele  au msisitizo katika utekelezaji wa Sera ya Elimu na Mafunzo 2014.  26    Udhaifu wa Sera katika Utekelezaji Wake  Utekelezaji wa Sera ya Elimu na Mafunzo 2014, ulikumbwa na changamoto kama  vile:    Baadhi ya maeneo ya sera kukosa ufafanuzi wa kutosha  Hali hii ilitoa mwanya wa tafsiri tofauti katika baadhi ya maeneo ya msingi kama  vile muundo wa elimu, ujuzi uliokusudiwa, lugha ya kufundishia, kutokuwa na umri  mahsusi wa kuanza elimu ya awali na elimu ya msingi kwa kutambua kuwa  watoto hustahili kupata fursa ya malezi na makuzi ya awali ya watoto wadogo;    Baadhi ya maeneo ya sera kutotekelezwa  Maeneo hayo ni kama: mfumo wa elimu ya lazima wa miaka kumi kutotekelezeka;  kukosekana kwa muundo wa kutekeleza uhusiano na ushirikiano wa kikanda na  kimataifa katika elimu na mafunzo; kutokuwepo kwa sheria ya elimumsingi na  sekondari; kukosekana kwa utaratibu wa kuwezesha maendeleo ya wanafunzi  wenye vipaji, vipawa na kasi tofauti na mahitaji maalum; na kukosekana kwa  utaratibu na utambuzi wa maarifa, ujuzi, na stadi zilizopatikana nje ya mfumo  rasmi wa shule; na    Baadhi ya maeneo muhimu kutozingatiwa kwenye sera  Maeneo hayo ni elimu ya ualimu, elimu ya juu, utafiti katika elimu na ushirikishwaji  wa jamii katika utoaji wa elimu na mafunzo. Aidha, maeneo mengine yalihusu  malengo ya jumla ya elimu na malengo kwa kila ngazi ya elimu na mafunzo bila  malengo mahususi.    Changamoto za Utoaji wa Elimu na Mafunzo  Jukumu kuu la sekta ya elimu ni kuzalisha nguvukazi ya kutosha na yenye umahiri  na weledi stahiki katika ngazi mbalimbali na katika uwiano stahiki kwa maendeleo  ya Taifa. Katika jitihada za kutekeleza jukumu hilo, sekta ya elimu inakabiliwa na  changamoto mbalimbali, kama vile:  (a) Mfumo wa elimu kujikita zaidi kwenye elimu ya jumla na kukosa fursa anuai za  elimu na mafunzo kwa kuzingatia mahitaji na njia mbalimbali za ujifunzaji  27  kulingana na mazingira;  (b) Mitaala katika ngazi mbalimbali za elimu na mafunzo kutokidhi mahitaji ya  mabadiliko ya kiuchumi, kijamii, kisayansi na kiteknolojia;    Mfumo usio na ufanisi wa uthibiti na ithibati ya elimu na mafunzo katika ngazi  zote;    Upungufu wa nguvukazi ya kutosha yenye maarifa, stadi na ujuzi unaohitajika  kwa ajili ya sekta mbalimbali;  (e) Mfumo dhaifu wa usimamizi na uendeshaji wa elimu na mafunzo;  (f) Mfumo usio wa uhakika na endelevu wa ugharamiaji wa elimu na mafunzo  wenye vyanzo anuai na endelevu; na  (g) Kutozingatiwa kwa masuala yanayoibuka ambayo yanaathiri utoaji wa elimu  na mafunzo.  28  SURA YA PILI  UMUHIMU, DIRA, DHIMA NA MALENGO YA SERA    Umuhimu wa Sera  Uchambuzi wa Sera ya Elimu na Mafunzo 2014 umebaini kuwa sera hiyo ililenga  kutekeleza malengo saba - mfumo, muundo na taratibu nyumbufu kumwezesha  kila Mtanzania kujiendeleza kwa njia mbalimbali kitaaluma na kitaalamu; elimu na  mafunzo yenye viwango vya ubora unaotambulika kitaifa, kikanda na kimataifa;  upatikanaji wa fursa mbalimbali za elimu na mafunzo nchini; ongezeko la  rasilimaliwatu kulingana na vipaumbele vya Taifa; usimamizi na uendeshaji  madhubuti wa elimu na mafunzo nchini; mfumo endelevu wa ugharamiaji wa elimu  na mafunzo nchini; na mfumo wa elimu na mafunzo unaozingatia masuala  mtambuka.  Pamoja na mafanikio yaliyopatikana katika utekelezaji wa sera, bado malengo  hayo ni muhimu katika muktadha wa sasa kwa kuzingatia changamoto  zilizobainishwa kama vile mfumo wa elimu kujikita zaidi kwenye elimu ya jumla na  kukosa fursa anuai za elimu na mafunzo kwa kuzingatia mahitaji; njia mbalimbali  za ujifunzaji kulingana na mazingira; mitaala ya elimu na mafunzo kutokidhi  mahitaji ya mabadiliko ya kiuchumi, kijamii, kisayansi na kiteknolojia; kuwa na  mfumo usio fanisi wa uthibiti na ithibati ya elimu na mafunzo katika ngazi zote;  upungufu wa nguvukazi ya kutosha yenye maarifa, stadi na ujuzi unaohitajika kwa  ajili ya sekta mbalimbali; kukosekana kwa mfumo madhubuti wa usimamizi na  uendeshaji wa elimu na mafunzo; kukosekana kwa mfumo anuai wa ugharimiaji wa  elimu na mafunzo wenye vyanzo endelevu; na kutozingatiwa kwa masuala  yanayoibuka ambayo yanaathiri utoaji wa elimu na mafunzo.  Kwa kuzingatia hali hiyo, baadhi ya maeneo ya sera yanatakiwa kuendelea  kuwepo na kuboreshwa ikiwemo kuyatolea ufafanuzi ili yaeleweke zaidi na  yaendane na mazingira ya sasa; na maeneo mapya yaongezwe ili sera iwe yenye  kujitosheleza.  Baadhi ya maeneo ya sera yaliyokosa ufafanuzi wa kutosha ni pamoja na muundo  wa elimu, ujuzi uliokusudiwa, lugha ya kufundishia, na umri wa kuanza elimu ya  29  awali na elimu ya msingi kutokuwa mahsusi. Eneo jingine la sera ambalo  halikutekelezwa ni mfumo wa miaka kumi wa elimu ya lazima. Pia kulikuwa na  kukosekana kwa muundo wa kutekeleza mahusiano na ushirikiano wa kikanda na  kimataifa katika elimu na mafunzo; kutokuwepo kwa sheria ya elimumsingi na  sekondari; kukosekana kwa utaratibu wa kuwaendeleza wanafunzi wenye vipaji,  vipawa, na kasi tofauti na mahitaji maalum; na kukosekana kwa utaratibu na  utambuzi wa maarifa, ujuzi, na stadi zilizopatikana nje ya mfumo rasmi wa shule.  Maeneo mengine muhimu ambayo hayakuzingatiwa vema ni elimu ya ualimu,  elimu ya juu, utafiti katika elimu na ushirikishwaji wa jamii katika utoaji wa elimu na  mafunzo; na malengo ya jumla ya elimu kwa kila ngazi ya elimu na mafunzo.  Kwa kuzingatia muktadha huo, sera iliyopo imefanyiwa marekebisho na kutolewa  kwa Rasimu ya Sera ya Elimu na Mafunzo 2014, Toleo la mwaka 2023.    Falsafa ya Elimu  Falsafa ya Elimu ya Kujitegemea itaendelea kuongoza utoaji wa elimu na mafunzo  kwa kuzingatia mabadiliko yanayotokea kitaifa na kimataifa katika nyanja za siasa,  jamii, uchumi, sayansi na teknolojia.    Madhumuni ya Jumla ya Elimu na Mafunzo  Yafuatayo ni madhumuni ya elimu na mafunzo nchini:  (a) Kukuza na kujenga haiba ya Mtanzania ili aweze kubadili maisha yake na  kuchangia katika maendeleo ya jamii, Taifa na dunia;  (b) Kukuza uelewa na kuthamini utamaduni, mila na desturi za Watanzania,  kuheshimu tofauti za kitamaduni, na kuwa na mitazamo chanya;    Kumwezesha Mtanzania kukuza na kutumia kwa usahihi stadi za teknolojia,  ubunifu, fikra tunduizi, uvumbuzi, ushirikiano na mawasiliano katika kujiletea  maendeleo binafsi na ya taifa kwa ujumla;    Kuendeleza na kukuza weledi, kujiamini, kudadisi, na heshima kwa utu na haki  za binadamu na kuwa tayari kufanya kazi kwa kujiendeleza kibinafsi na  maendeleo ya Taifa kwa ujumla;  30  (e) Kukuza na kupanua mawanda ya kujipatia maarifa, mtazamo chanya, uhodari,  ujasiriamali, weledi na kuwezesha utamaduni unaothamini maendeleo ya  binadamu ili kukidhi mahitaji halisi ya jamii;  (f) Kumwezesha Mtanzania kuelewa, kulinda na kuendeleza misingi ya maadili ya  Taifa na uadilifu ikiwa ni pamoja na utu, uzalendo, umoja, uwazi, uaminifu,  uwajibikaji, pamoja na kuthamini haki za kiraia, wajibu na majukumu  yanayoendana na haki hizo;  (g) Kukuza utashi wa kupenda na kuheshimu kazi ili kuboresha utendaji kazi  katika sekta mbalimbali ikiwemo teknolojia na ubunifu;  (h) Kukuza ushirikiano wa kitaifa, kikanda, na kimataifa, na mikataba ya kikanda  na kimataifa ambayo Tanzania imeridhia;    Kumwezesha Mtanzania kuelewa umuhimu wa kudumisha amani na haki kwa  kuzingatia katiba ya nchi;  (j) Kuimarisha uwajibikaji wa pamoja katika kuboresha afya na ustawi wa watu na  jamii, usawa wa kijinsia, usimamizi na utunzaji endelevu wa mazingira;  (k) Kukuza fursa za elimu isiyo na ukomo kwa watu wote kwa kuzingatia matendo  jumuishi, haki, kujisimamia, kujali na kutoa afua stahiki kwa jamii; na    Kuwezesha ujenzi wa ujuzi ili kuchochea mafanikio katika ulimwengu wa kazi  na mafunzo ya kitaalamu.    Madhumuni ya Elimu na Mafunzo kwa Kila Ngazi ya Elimu  Madhumuni ya elimu na mafunzo nchini kwa kila ngazi ni kama ifuatavyo:    Elimu ya Awali  Elimu ya Awali inalenga kufikia malengo yafuatayo:  (a) Kumwandaa mtoto kimakuzi, kimwili, kiakili, kimaadili, kijamii na kijinsi;  (b) Kumwezesha mtoto kujitambua mwenyewe na mazingira yanayomzunguka;    Kubaini mtoto mwenye mahitaji maalumu na kumpa fursa stahiki;  31    Kumwezesha mtoto kumudu lugha mbalimbali; na  (e) Kumwandaa mtoto kujiunga na elimu ya msingi.    Elimu ya Msingi  Elimu ya Msingi inakusudia kufikia malengo yafuatayo:  (a) Kumwandaa mwanafunzi kuwa na stadi za kusoma, kuandika, na kuhesabu;  (b) Kumjengea mwanafunzi uwezo wa kuwasiliana kwa lugha fasaha, ikiwemo  lugha ya Taifa ya Kiswahili, lugha za kigeni, Lugha ya Alama ya Tanzania  (LAT), Lugha ya Alama Mguso na Breli;    Kumjengea mwanafunzi misingi ya uadilifu na kuheshimu utawala wa sheria;    Kumwezesha mwanafunzi kutambua, kuheshimu na kudumisha utamaduni wa  Mtanzania na umoja wa kitaifa, na kutambua tamaduni nyingine;  (e) Kumjengea mwanafunzi ubunifu, uwezo wa kudadisi, kufikiri kiyakinifu na  kutatua matatizo;  (f) Kukuza vipaji, vipawa, stadi za kazi, michezo na sanaa;  (g) Kumwezesha mwanafunzi kutambua na kutumia sayansi na teknolojia ya  habari na mawasiliano katika kujifunza na kuendesha maisha ya kila siku;  (h) Kukuza maarifa, ujuzi na mwelekeo wa kutunza mazingira;    kuheshimu usawa wa kijinsi;  (j) kumwezesha mwanafunzi kutambua masuala mtambuko; na  (k) Kumtayarisha mwanafunzi kuendelea na elimu ya sekondari.  32    Elimu ya Sekondari  Elimu ya sekondari inakusudia kufikia malengo yafuatayo:  (a) Kupanua, kuimarisha, na kuendeleza maarifa, stadi, na mtazamo chanya  uliopatikana katika ngazi ya elimu ya msingi;  (b) Kumwezesha mwanafunzi kuelewa na kulinda misingi ya utamaduni (mila na  desturi), umoja wa kitaifa, tunu za Taifa; na kuthamini haki za binadamu na  wajibu unaoendana na haki hizo;    Kujenga uelewa wa mwanafunzi kuhusu demokrasia, umuhimu na mipaka  yake;    Kujenga utamaduni na umahiri kwa mwanafunzi katika kujisomea, kujiamini,  kujiendeleza kwenye nyanja za sayansi na teknolojia, maarifa ya kinadharia,  kiufundi, kiujasiriamali na kupenda kufanya kazi;  (e) Kumwezesha mwanafunzi kutumia stadi za lugha mbalimbali;  (f) Kumwezesha mwanafunzi kutambua uwajibikaji wa pamoja wa kutunza afya,  kuthamini usawa wa kijinsi na kusimamia utunzaji endelevu wa mazingira;  (g) Kuimarisha misingi ya uadilifu na kuheshimu utawala wa sheria; na  (h) Kujenga ujuzi na stadi mbalimbali zitakazomwezesha mhitimu kujiunga na  elimu ya juu na mafunzo ya amali sanifu baada ya elimu ya sekondari, kujiajiri,  kuajiriwa, na kuyamudu maisha kwa kutumia mazingira yake.    Elimu ya Juu  Elimu ya Juu inalenga kufikia madhumuni yafuatayo:  (a) Kupanua, kuimarisha, na kuendeleza maarifa, stadi, na mtazamo chanya  uliopatikana kabla ya kujiunga na elimu ya juu;  (b) Kumwezesha mwanafunzi kupata maarifa na stadi za juu za kitaaluma na  kitaalamu;    Kuandaa wanataaluma na wataalamu kwa ajili ya sekta mbalimbali;  33    Kuimarisha misingi ya uadilifu na kuheshimu utawala wa sheria; na  (e) Kujenga uwezo wa wanataaluma na taasisi za elimu ya juu katika kutoa na  kuendeleza maarifa mapya kupitia utafiti, machapisho yenye ubora na kutatua  changamoto za kijamii.    Dira, Dhima na Malengo ya Sera  Msingi wa elimu na mafunzo utaendelea kujikita katika kumjengea Mtanzania  misingi ya uzalendo, maadili, ujuzi, umahiri na kumwezesha kujitegemea kwa  kuzingatia yafuatayo:    Dira  Kuwa na Mtanzania aliyeelimika, mwenye maarifa, stadi na mtazamo chanya  utakaomwezesha kuchangia katika kuleta maendeleo endelevu ya Taifa.    Dhima  Kuinua ubora wa elimu na mafunzo kwa kuweka mifumo na taratibu  zitakazowezesha kupata idadi kubwa ya Watanzania walioelimika, wenye stadi na  wanaopenda kujiendeleza kielimu ili waweze kuchangia katika kufikia malengo ya  maendeleo ya Taifa.    Malengo ya Sera  Sera hii ya Elimu na Mafunzo 2014 Toleo la 2023, itakuwa na malengo ya jumla na  mahususi kama ifuatavyo:   . Lengo la Jumla  Kuwa na mfumo wa elimu na mafunzo unaoweza kumuandaa Mtanzania mwenye  maarifa, stadi na mtazamo chanya utakaomwezesha kuchangia katika kuleta  maendeleo endelevu ya Taifa.  34   . Malengo Mahsusi  Malengo mahsusi ya Sera ni:    Kuwa na mfumo, muundo na utaratibu nyumbufu wa kumwezesha kila  Mtanzania kujiendeleza kwa njia mbalimbali kitaaluma na kitaalam;    Kutoa fursa mbalimbali za elimu na mafunzo nchini;    Kuwa na elimu na mafunzo yenye viwango vya ubora unaotambulika  kitaifa, kikanda na kimataifa;    Kuwa na rasilimali ya kutosha na yenye umahiri na weledistahiki  kuendana na vipaumbelevya Taifa;    Kuwa na usimamizi na uendeshaji madhubuti wa elimu na mafunzo nchini;    Kuwa na mfumo endelevu wa ugharimiaji wa elimu na mafunzo; na    Kuwa na mfumo wa elimu na mafunzo unaozingatia masuala mtambuka,  ikiwemo elimu ya afya ya mazingira; magonjwa na majanga; utafiti na  maendeleo ya sekta ya elimu; na ushirikiano wa sekta ya umma na binafsi  katika utoaji wa elimu na mafunzo.  35  SURA YA TATU  MAENEO, MASUALA NA MATAMKO YA SERA    Mfumo, Miundo na Taratibu Nyumbufu  Sura hii inatoa ufafanuzi anuai kuhusu mfumo, miundo na taratibu nyumbufu  zinazolenga kumwezesha kila Mtanzania kujiendeleza kwa njia mbalimbali  kitaaluma na kitaalamu kama ilivyofafanuliwa katika sehemu zifuatazo:    Mfumo na Muundo wa Elimu na Mafunzo  Maelezo  Serikali imewezesha upatikanaji wa fursa ya elimu kwa watoto wa jinsi zote. Kwa  mfano, ripoti ya uandikishaji kwa shule za msingi inaonesha kuwa asilimia    ya wanafunzi waliandikishwa kuanza darasa la kwanza mwaka 2022. Hata hivyo,  utaratibu wa kundelea na masomo baada ya elimu ya msingi umeendelea  kuwa na changamoto kwa sababu mfumo uliopo sasa unachuja wanafunzi  badala ya kutoa fursa ya kuwaendeleza kadiri ya uwezo, vipaji na vipawa vyao.  Mfumo huu pia, kwa kiwango kikubwa umejikita katika taaluma pekee, hivyo  kuwafanya wale wanaoshindwa kuendelea kitaaluma na kuchaguliwa kujiunga na  elimu na mafunzo ya amali kuonekana kuwa wamefeli. Hiki ni kiashiria cha mfumo  kutokuwa nyumbufu na hivyo kushindwa kutoa fursa anuai za elimu na mafunzo  zinazoweza kumfanya kila mwanafunzi kupata ujuzi na maarifa kwa ajili ya  ulimwengu wa kazi kulingana na uwezo, matakwa na malengo yake. Katika  muktadha huo, mfumo nyumbufu wa elimu unahitajika.  Katika muundo wetu wa elimu wa 2+7+4+2+3+, mwanafunzi anayeanza masomo  akiwa na umri wa miaka saba (7) atahitimu elimu ya juu akiwa na umri mkubwa,  takribani miaka 25, ikilinganishwa na nchi kama Afrika Kusini, Mauritius, Malaysia  na Finland, ambapo umri wa kijana anayemaliza elimu ya juu ni kati ya miaka 20  hadi 22. Kwa sababu hii, umri wa kuanza darasa la kwanza umepunguzwa kutoka  miaka saba (7) hadi sita (6), kama ilivyo katika nchi nyingi duniani. Muundo huu  utamwezesha mwanafunzi kukamilisha mzunguko wa masomo yake kwa muda  mfupi zaidi.  36  Lengo  Kujenga mfumo nyumbufu wa elimu na mafunzo wenye tija na ufanisi na hivyo  kuongeza idadi ya wananchi walioelimika na mahiri katika fani mbalimbali  kuendana na mahitaji ya Taifa na ulimwengu wa kazi.  Matamko   Serikali itaweka mfumo nyumbufu wa elimu na mafunzo ili kuwezesha  wananchi wengi zaidi kujielimisha na kuwa huru kutafuta elimu katika fani  wanazopenda, kwa kutumia njia mbalimbali za kupata elimu na mafunzo  ikiwemo huria na masafa kulingana na stahili na uwezo wao.   Mfumo wa elimu utajikita katika kujenga umahiri. Aidha, msisitizo utakuwa  katika kupata ujuzi, maarifa, weledi, mwelekeo, mitazamo chanya, maadili  mema na tabia zinazokubalika kulingana na mahitaji ya Taifa na  ulimwengu wa kazi pamoja na kuzingatia Mfumo wa Tuzo wa Taifa.   Elimu katika mfumo rasmi itagawanyika katika ngazi za elimu ya awali,  elimu ya msingi, elimu ya sekondari na elimu ya juu.   Muundo katika mfumo rasmi wa elimu na mafunzo utakuwa  1+6+4+2/3+3+, kwa maana ya mwaka mmoja wa elimu ya awali, miaka  sita ya elimu ya msingi, miaka minne ya elimu ya sekondari kidato cha  kwanza hadi cha nne, miaka miwili ya elimu ya sekondari kidato cha tano  na sita au miaka mitatu ya amali sanifu, na miaka isiyopungua mitatu ya  elimu ya juu.   Elimu ya lazima itajumuisha elimu ya msingi na elimu ya sekondari kidato  cha kwanza mpaka cha nne na itatolewa kwa miaka 10.   Elimu ya msingi itakuwa elimu ya jumla kama itakavyofafanuliwa kupitia  mitaala husika.   Elimu ya sekondari ya chini yaani kidato cha kwanza hadi cha nne,  37  itagawanyika katika mikondo miwili ambayo ni mkondo wa elimu ya jumla,  na mkondo wa elimu ya amali.   Elimu ya amali itakuwa sehemu muhimu ya mfumo wa elimu na itatolewa  kulingana na mitaala ya ngazi husika.   Elimu ya sekondari kidato cha tano na sita au elimu ya amali sanifu  itakuwa hitaji la msingi kwa ajili ya kujiunga na elimu ya juu.   Elimu ya juu itakuwa elimu baada ya elimu ya sekondari na itagawanyika  katika mkondo wa elimu ya jumla na elimu ya amali.   Serikali itaweka na kusimamia mfumo wa kitaifa wa ulinganifu wa sifa na  tuzo katika ngazi zote.    Elimu ya Lazima na Muda wa Elimu na Mafunzo  Maelezo  Muundo wa elimu na mafunzo uliopo sasa unatoa fursa ya mtoto kujiunga na elimu  ya awali kwa muda wa miaka miwili. Hata hivyo, uchambuzi unaonesha kuwa  mtaala unaotumika unaweza kufundishwa kwa mwaka mmoja kama ukifundishwa  kwa ufanisi. Vilevile, watoto hupitia Vituo vya Malezi, Makuzi na Maendeleo ya  Awali ya Mtoto ambavyo huwaandaa kujiunga na elimu ya awali. Hata hivyo, kwa  mujibu wa itifaki ya Dakar ya mwaka 2000 ambayo Tanzania imeiridhia na  UNESCO ISCED (International Standard Classification of Education) ya mwaka  2011, elimu ya awali inatakiwa kutolewa kwa watoto wenye umri kati ya miaka  mitatu hadi sita. Pamoja na kutambua umuhimu wa elimu katika ngazi hii, itifaki ya  UNESCO inayataka mataifa kuhakikisha kuwa mtoto wa rika lengwa anapata elimu  katika ngazi husika kulingana na mazingira ya kila nchi.  Kwa upande mwingine, mazingira ya elimu ya awali nchini hayaridhishi kwa  sababu ya upungufu wa walimu wenye sifa na miundombinu stahiki. Kwa mfano,  wastani wa uwiano wa mwalimu na mwanafunzi ulikuwa 1:94 kwa mwaka 2022,  badala ya 1:25 unaotakiwa. Darasa la elimu ya awali kwa sasa lina wastani wa  wanafunzi 80, zaidi ya mara tatu ya uwiano unaotakiwa.  38  Pia, kwa mujibu wa Sheria ya Elimu Sura 353, elimu ya msingi ya sasa ni ya  miaka saba (7) na ni ya lazima kwa uandikishaji na mahudhurio. Hivyo, wahitimu  wengi wa elimu ya msingi katika mfumo wa sasa wanakuwa na umri wa miaka 13.  Baadhi ya wahitimu huendelea na elimu ya sekondari na mafunzo ya ufundi na  wanaokosa fursa hizo huingia kwenye ulimwengu wa kazi. Wahitimu hawa  wanakuwa na umri mdogo na hawana maarifa na ujuzi unaotosheleza kujiunga  na ulimwengu wa kazi au kukabiliana na changamoto za maisha pale wanapokosa  fursa ya kuendelea na elimu ya sekondari au elimu ya ufundi.  Hata hivyo, mkataba wa kimataifa wa Shirika la Kazi Duniani umeweka umri wa  chini wa kuajiriwa katika baadhi ya kazi kuwa miaka 15. Kadhalika, itifaki ya  SADC (1997) kuhusu elimu na mafunzo inasisitiza kutokomeza changamoto ya  kutojua kusoma na kuandika kwa kuweka juhudi ya kuwa na elimu ya lazima  kwa wote kwa kipindi kisichopungua miaka tisa.  Hivyo basi, kutokana na changamoto za muundo uliopo wa 2+7+4+2+3+ na  makubaliano hayo, Serikali kwa kushirikisha wadau wa elimu, imeona umuhimu wa  kurekebisha muundo wa elimu ya awali ili itolewe kwa kipindi cha mwaka mmoja,  elimu ya msingi kwa miaka sita na elimu ya sekondari chini kwa miaka minne. Elimu  hii itakuwa ya lazima na itamwezesha mwanafunzi kumudu stadi za kusoma,  kuandika na kuhesabu, kuwa na ufahamu wa jumla na pia kupata umahiri ikiwemo  maarifa na ujuzi kulingana na matakwa ya ngazi hiyo.  Lengo  Kuwa na muda wa utoaji wa elimu na mafunzo wenye kuleta tija, ufanisi na matumizi  bora ya rasilimali.  Matamko   Serikali itaendelea kutambua elimu ya awali kuwa sehemu ya mfumo  rasmi wa elimu na kuandaa utaratibu wa kuifanya kuwa ya lazima na  kutolewa kwa watoto wenye umri wa miaka mitano kwa kipindi cha mwaka  mmoja.   Elimu ya awali itajumuisha malezi na makuzi ya mtoto kwa lengo la  39  kumuandaa kimwili, kiakili, kihisia na kijamii ili kumwezesha kuishi na jamii  na kujiunga na elimu ya msingi.   Serikali itaweka utaratibu wa elimu ya msingi na sekondari kidato cha  kwanza mpaka cha nne kuwa ya lazima na kutolewa kwa miaka kumi. Pia,  umri wa kuanza darasa la kwanza utakuwa miaka sita.   Serikali itahakikisha kuwa elimu ya awali, msingi na sekondari inatolewa  bila ada katika mfumo wa umma.    Fursa Mbalimbali za Elimu na Mafunzo    Fursa za Usawa katika Utoaji wa Elimu na Mafunzo  Maelezo  Ni muhimu kwa kila Mtanzania kupata fursa sawa za elimu na mafunzo bila  ubaguzi wa jinsi, rangi, kabila, dini, ulemavu, hali ya kijamii au kipato. Ushiriki wa  jinsi zote katika elimu na mafunzo ni muhimu katika kuhakikisha kuwa kila  Mtanzania anashiriki kikamilifu katika kuchangia maendeleo ya Taifa. Kwa  kuzingatia umuhimu huo, Serikali imeendelea kutoa elimu na mafunzo kwa  kuzingatia usawa kwa makundi yote bila kumuacha yeyote nyuma. Vilevile, Serikali,  kwa kushirikiana na wadau wa elimu, imeendelea kupanua na kuboresha  mazingira ya utoaji elimu jumuishi na kumwezesha kila Mtanzania kupata fursa za  elimu na mafunzo kwa kuzingatia mahitaji yake, mazingira na hali halisi ya  upatikanaji rasilimali nchini.  Pamoja na juhudi hizo za Serikali na wadau wengine, bado baadhi ya makundi  hayajafikiwa kikamilifu kutokana na sababu za kijamii, kiafya, kiuchumi na  kijiografia, hasa umbali wa kutembea kwenda na kutoka shuleni, ajira za watoto,  utoro, umaskini, mimba na ndoa za utotoni. Ingawa uwiano wa kijinsi katika ngazi  ya elimu ya msingi na sekondari kidato cha kwanza mpaka cha nne unaridhisha,  ushiriki wa wasichana katika elimu ya juu, hususan katika fani za sayansi, hisabati  na teknolojia bado hauridhishi kwani ni asilimia   tu ya wasichana waliojiunga  na fani hizo kwa mwaka 2022.  Kwa sababu hizo, ili kufikia lengo la kutoa elimu kwa wote, kuna umuhimu wa  40  kuondoa vikwazo vyote vinavyosababisha baadhi ya wanafunzi kushindwa kujiunga  na kukamilisha mzunguko wa elimu na mafunzo. Pia, Serikali imenuia kuweka  mazingira wezeshi ili kuimarisha uwiano wa kijinsi katika elimu ya amali na elimu ya  juu, hususan katika fani za sayansi, hisabati na teknolojia.  Lengo  Kuhakikisha kuwa watoto wa jinsi zote na rika lengwa wanajiunga na kukamilisha  mzunguko wa elimu na mafunzo katika ngazi husika.  Matamko   . Serikali, kwa kushirikiana na wadau, itaendelea kuongeza na kuimarisha  fursa anuai za elimu na mafunzo kwa makundi yote ya kijamii.   . Serikali, kwa kushirikiana na wadau, itaweka mazingira wezeshi ya  kuongeza ushiriki wa wasichana na wavulana katika elimu ya amali na  elimu ya juu hususan katika fani za sayansi, hisabati, na teknolojia.   . Serikali, kwa kushirikiana na wadau, itaondoa vikwazo vinavyozuia  wanafunzi wote kuanza, kuendelea na kukamilisha mzunguko wa elimu  na mafunzo katika ngazi zote.   . Serikali, kwa kushirikiana na wadau, itaendelea kuimarisha na kusimamia  afua mbalimbali zinazolenga kutoa fursa za elimu na mafunzo kwa wale  walioikosa.    Elimu na Mafunzo Jumuishi Ngazi Zote  Maelezo  Lengo la nne la Malengo ya Maendeleo Endelevu linahimiza uwepo wa mfumo  jumuishi unaompa kila mtoto haki ya kupata elimu. Katika mfumo huo, wanafunzi  wote wakiwemo wenye mahitaji maalumu, hujifunza pamoja kulingana na umri wao  katika shule zilizopo katika jamii yao. Kwa kuzingatia umuhimu huo, Serikali, kwa  kushirikiana na wadau, imeendelea kuboresha mazingira ya kuwajumuisha  wanafunzi wenye mahitaji maalumu kushiriki kikamilifu katika mfumo rasmi wa  elimu.  41  Hata hivyo, zipo changamoto kadhaa zinazoathiri utoaji wa elimu jumuishi ikiwemo  ukosefu wa mfumo fanisi wa utambuzi wa watoto wenye mahitaji maalumu, uhaba  mkubwa wa walimu mahiri wa elimu maalumu, uhaba wa vifaa saidizi na mtizamo  hasi wa jamii kwa watoto wenye mahitaji maalumu. Hivyo, ni muhimu kuendelea  kuboresha mfumo wa utoaji wa elimu na mafunzo katika mazingira jumuishi ili  kutoa fursa kwa watoto wote kujifunza kwa kushirikiana.  Lengo  Kuimarisha utoaji wa elimu na mafunzo jumuishi katika ngazi zote.  Matamko   . Serikali itaimarisha mfumo wa utambuzi wa mahitaji maalumu ya kila  mwanafunzi katika ngazi zote za elimu.   . Serikali, kwa kushirikiana na wadau, itahakikisha uwepo wa mazingira  wezeshi ya utoaji wa elimu na mafunzo jumuishi katika ngazi zote.    Utambuzi na Uendelezaji wa Vipaji na Vipawa  Maelezo  Ili kufikia lengo la maendeleo ya Taifa, ni muhimu kutambua mapema na  kuendeleza vipawa na vipaji katika fani mbalimbali kama vile sayansi na teknolojia,  muziki, ngoma, sanaa, ufundi na michezo. Hata hivyo, utaratibu uliopo sasa  unazingatia ufaulu wa kitaaluma kama kigezo pekee cha kutambua vipaji na  vipawa na hivyo kuwapoteza wanafunzi wengi wenye vipaji na vipawa katika  maeneo mengine. Kwa sababu hiyo, Serikali imeona umuhimu wa kutengeneza  utaratibu utakaotambua wenye vipaji na vipawa kwa upana zaidi badala ya kigezo  kimoja tu cha ufaulu wa kitaaluma katika mitihani.  Hatua hii ni muimu kwa sababu uendelezaji wa vipaji na vipawa unachangia katika  kujenga Taifa kwa namna tofauti tofauti. Kwa mfano, vipaji katika michezo  vinachangia katika kuimarisha nidhamu na mahusiano, maelewano na  mshikamano; vipaji hivyo hukuza ukakamavu, ujasiri na kujiamini; vinalitambulisha  Taifa nje ya mipaka na pia kumjenga mwanafunzi kuwa timamu kimwili, kiakili na  42  kiroho. Kwa muktadha huo, kuna umuhimu wa Serikali kuendelea kutoa msukumo  na kuimarisha mfumo wa kubaini na kuendeleza vipaji na vipawa katika nyanja  mbalimbali nchini.  Lengo  Kuimarisha mfumo wa kubaini na kuendeleza vipaji na vipawa mbalimbali katika  ngazi zote za elimu na mafunzo.  Matamko   . Serikali itaweka utaratibu wa kubaini na kuendeleza wanafunzi wenye  vipaji na vipawa mbalimbali katika ngazi zote za elimu.   . Serikali, kwa kushirikiana na wadau, itaimarisha elimu kwa michezo katika  mitaala ya elimu na mafunzo katika ngazi zote.    Matumizi ya Teknolojia ya Habari na Mawasiliano  Maelezo  TEHAMA ni nyenzo muhimu katika ulimwengu wa sasa wa kazi. Maendeleo ya  teknolojia, hususan TEHAMA, yametoa fursa ya utoaji wa elimu na mafunzo kwa  kutumia njia anuai zikiwemo za masafa na huria. Hali hii inamwezesha mwalimu  mmoja kuweza kufikia makundi mbalimbali ya wanafunzi kwa wakati mmoja. Sera  ya Taifa ya Teknolojia ya Habari na Mawasiliano ya Mwaka 2016 ilihamasisha  matumizi ya TEHAMA katika utoaji wa elimu na mafunzo kupitia mfumo rasmi na  nje ya mfumo rasmi. Kwa sababu hizo, katika mazingira yenye uhaba wa walimu,  wakufunzi na wahadhiri wa baadhi ya masomo kama vile lugha, hisabati na  sayansi, njia hii inaweza kutumika kwa ufanisi kutoa elimu bora kwa wanafunzi  wengi zaidi kwa kutumia idadi ndogo ya walimu mahiri. Hili linaweza kufanikiwa  ikiwa tu miundombinu na vifaa vya TEHAMA kwa wanafunzi vinapatikana na  kuongezeka.  Pamoja na hayo yote, bado Tanzania ni moja ya nchi zenye changamoto ya  matumizi ya TEHAMA katika ufundishaji na ujifunzaji. Hali hii inatokana na  upungufu wa vifaa na rasilimaliwatu katika ufundishaji wa TEHAMA. Upungufu huo  43  unasababisha wahitimu kukosa umahiri stahiki wa kuchagiza maendeleo ya  sayansi na teknolojia na kuiwezesha nchi kujenga uchumi shindani katika dunia ya  utandawazi. Ukweli ni kwamba, endapo TEHAMA itafundishwa kwa ufanisi,  itazalisha rasilimaliwatu yenye ujuzi stahiki kwa maendeleo ya Taifa. Aidha,  kuimarisha ufundishaji wa TEHAMA ni moja ya nyenzo muhimu ya kukuza ubunifu  na uwezo wa kutatua matatizo. Hivyo, kuna umuhimu mkubwa wa kuimarisha  matumizi ya TEHAMA katika ngazi zote za elimu na mafunzo.  Lengo  Kuimarisha matumizi ya teknolojia ili kuongeza ufanisi katika utoaji wa elimu na  mafunzo.  Matamko   . Serikali, kwa kushirikiana na wadau, itahakikisha kuwa Teknolojia ya  Habari na Mawasiliano inatumika katika utoaji wa elimu na mafunzo kwa  ngazi zote kulingana na mahitaji.   . Serikali, kwa kushirikiana na wadau, itaweka mazingira wezeshi ya utoaji  wa elimu na mafunzo kwa kutumia Teknolojia ya Habari na Mawasiliano  katika ngazi zote.    Utambuzi wa Watu Waliopata Ujuzi na Maarifa Nje ya Mfumo Rasmi wa  Elimu na Mafunzo  Maelezo  Elimu na mafunzo nje ya mfumo rasmi ni njia mojawapo ya kujenga umahiri katika  fani na stadi mbalimbali duniani kote. Serikali imekwisha kuweka utaratibu wa  kutambua na kurasimisha ujuzi unaopatikana nje ya mfumo rasmi katika fani  mbalimbali za amali kwa lengo la kuwawezesha walengwa kushiriki kikamilifu  katika ulimwengu wa kazi. Licha ya jitihada hizo, utaratibu unaotumika sasa  umejikita zaidi kwenye fani chache za kihandisi na kuacha fani nyingine. Hivyo,  kuna kila sababu ya kuongeza wigo wa utaratibu huo ili uweze kujumuisha fani  zote muhimu za amali.  44  Lengo  Kuwa na mfumo wa kutambua na kurasimisha ujuzi na stadi zinazopatikana nje ya  mfumo rasmi wa elimu na mafunzo.  Matamko   . Serikali itaimarisha utaratibu wa utambuzi na urasimishaji wa maarifa,  ujuzi na stadi zinazopatikana nje ya mfumo rasmi wa elimu na mafunzo.   . Elimu nje ya mfumo rasmi itatambuliwa, na watakaopitia mfumo huo  watakuwa na fursa ya kujiunga na mfumo rasmi wa elimu kulingana na  vigezo vitakavyowekwa.    Elimu ya Watu Wazima na Endelevu  Maelezo  Ni muhimu kwa kila Mtanzania kupata fursa ya kujiendeleza kielimu kulingana na  uwezo na mahitaji yake binafsi, kijamii, kiuchumi na kiteknolojia bila ubaguzi wa  umri na jinsi.  Serikali, kwa kushirikiana na wadau, imeendelea kuongeza fursa na kuboresha  mazingira ya utoaji Elimu ya Watu Wazima na Endelevu ili kila Mtanzania apate  haki ya kujiendeleza kwa kuzingatia mahitaji yake. Pamoja na jitihada za Serikali  na wadau, bado kasi ya kupungua kwa idadi ya watu wazima wasiojua kusoma,  kuandika na kuhesabu ni ndogo.  Kwa sababu hiyo, kuna uhitaji mkubwa wa elimu endelevu kutokana na mabadiliko  ya kijamii, kisayansi na kiteknolojia. Hivyo, ni muhimu kuimarisha fursa za  upatikanaji wa elimu ya watu wazima na endelevu.  Lengo  Kuimarisha mfumo wa elimu ya watu wazima na endelevu.  Matamko   . Serikali, kwa kushirikiana na wadau, itaweka utaratibu na mazingira  wezeshi ya kuhakikisha kuwa elimu ya watu wazima na endelevu  45  inatolewa kwa ufanisi katika ngazi zote kwa njia mbalimbali ikiwemo huria  na masafa.   . Serikali, kwa kushirikiana na wadau, itaendelea kuhamasisha jamii ya  Watanzania kuwa na ari ya kujiendeleza kielimu kwa njia mbalimbali  ikiwemo huria na masafa.    Ubora wa Elimu na Mafunzo  Mfumo huu mpya wa elimu unalenga kutoa elimu na mafunzo yanayotambulika  kikanda na kimataifa na yanayokidhi mahitaji ya maendeleo ya Taifa. Hoja hii  imejikita katika masuala yafuatayo:    Mitaala ya Elimu na Mafunzo  Maelezo  Mtaala ni mwongozo wa elimu katika ngazi mbalimbali za elimu na mafunzo. Ikiwa  mtaala hautaandaliwa vizuri, kutekelezwa ipasavyo au kutathminiwa kwa umakini,  mfumo wa elimu utakosa tija na hautaweza kuleta matarajio yanayokusudiwa  katika jamii. Hadi kufikia mwaka 2005, mitaala ya elimu ya awali, msingi, sekondari  na elimu ya ualimu ilijikita zaidi katika maudhui ya ufahamu huku ikiwa na msisitizo  mdogo katika kujenga ujuzi. Kuanzia mwaka huo wa 2005, mitaala hiyo iliboreshwa  na kuwa ya kujenga umahiri, kwa kuingiza stadi za kuajirika kutokana na mfumo  wa kutoa mafunzo kwa nadharia na vitendo. Mitaala hii ilitekelezwa kwa  kushirikiana na viwanda, mashamba na taasisi za huduma ili kuunganisha utoaji  wa mafunzo kwa nadharia na vitendo. Hata hivyo, hapakuwa na maandalizi ya  kutosha ya utekelezaji wa mitaala hiyo; mathalan, maandalizi ya walimu na vifaa  vya kufundishia na kujifunzia havikukidhi mahitaji. Sasa, kuna umuhimu wa  kuimarisha mitaala katika ngazi zote pamoja na kuhakikisha kwamba walimu  wanatayarishwa vyema kumudu utekelezaji wa mitaala yenye kujenga umahiri.  Kwa upande mwingine, uzoefu unaonesha kuwa baadhi ya mitaala ya amali na  elimu ya juu haiwaandai ipasavyo wahitimu wake kwa ajili ya ulimwengu wa kazi.  Hivyo, kuna umuhimu wa kupitia upya mitaala ya elimu ya amali na elimu ya juu ili  46  ikidhi mahitaji ya ulimwengu wa kazi. Pia, tathmini zinaonesha uwepo wa tofauti  kubwa ya maudhui katika baadhi ya programu za elimu ya juu ambazo kimsingi  zingetakiwa kufanana. Kwa mantiki hiyo, kuna umuhimu wa kuweka vigezo vya  ulinganifu baina ya programu zinazofanana katika taasisi mbalimbali. Pia kuna  umuhimu wa mitaala ya ngazi zote kuzingatia stadi za msingi za karne ya 21 kama  vile kuwasiliana, kushirikiana, ubunifu, fikra tunduizi, utatuzi wa matatizo, ujuzi wa  kidijitali, ujasiriamali, maadili na uzalendo.  Zaidi ya hayo, utandawazi, tofauti za kiuchumi na muingiliano wa watu wenye  tamaduni mbalimbali umechangia katika kuleta mabadiliko ya maadili na tabia na  hivyo kuleta changamoto mbalimbali katika jamii. Elimu ndiyo mhimili wa Taifa  kudumisha amani na maadili yanayokubalika na jamii kwa kujenga stadi za  kutatua migogoro, kujenga umoja wa kijamii na mshikamano. Kwa mantiki hiyo,  kuna umuhimu wa kuwa na elimu inayolenga kuwasaidia wanafunzi kujenga  uwezo wa kuzuia na kutatua migogoro kwa amani inapotokea miongoni mwa watu  na baina ya makundi, kitaifa au kimataifa. Hivyo, mitaala ya elimu na mafunzo  inapaswa kumwezesha Mtanzania kuelewa, kulinda na kuendeleza misingi ya  amani, maadili ya Taifa na uadilifu, yaani utu, uzalendo, umoja, uwazi, uaminifu,  uwajibikaji, pamoja na kuthamini haki za kiraia, wajibu na majukumu yake.  Lengo  Kuboresha mitaala ya elimu na mafunzo ili kukidhi mahitaji ya ulimwengu wa kazi  na kuhimili ushindani.  Matamko   . Serikali itahakikisha uwepo wa mitaala bora katika ngazi zote za elimu na  mafunzo inayoendana na wakati na inayozingatia mahitaji ya Taifa na  ulimwengu wa kazi.   . Serikali itahakikisha inawaandaa walimu, wakufunzi na wahadhiri  kutekeleza kwa ufanisi mitaala inayojenga umahiri na kukuza stadi za  karne ya 21 kwa wanafunzi.  47   . Serikali itahakikisha kuwa mafunzo ya ualimu yanakuwa na mwendelezo  wa kitaaluma na kitaalamu kati ya ngazi moja na nyingine na kuwepo kwa  muda wa mafunzo chini ya uangalizi.   . Serikali, kwa kushirikiana na wadau, itaimarisha utoaji wa elimu ili  kuwawezesha wahitimu wa ngazi zote kupata maarifa, ujuzi, umahiri na  stadi za ujasiriamali ili kuchangia kikamilifu katika maendeleo ya taifa.   . Serikali, kwa kushirikiana na wadau, itaimarisha utaratibu wa utoaji wa  elimu na mafunzo kwa nadharia na vitendo katika ngazi zote kwa  ushirikiano na viwanda, mashamba na sekta nyingine za uzalishaji na  utoaji huduma.   . Serikali, kwa kushirikiana na wadau, itahakikisha kuwa utekelezaji wa  mitaala unaakisi mahitaji ya ujuzi kulingana na mazingira na rasilimali  zilizopo katika maeneo husika.   . Serikali itaimarisha usimamizi na upimaji wa utekelezaji wa mitaala katika  taasisi za elimu na mafunzo katika ngazi zote, ili kuleta ufanisi wa elimu  na mafunzo yatolewayo.   . Serikali, kwa kushirikiana na wadau, itahakikisha masuala ya ukatili wa  kijinsia, stadi za kudumisha amani, uzalendo, maadili na utawala bora  zinajumuishwa katika mitaala ya elimu na mafunzo katika ngazi zote za  elimu na mafunzo.   . Serikali itaweka utaratibu wa kuhakikisha kuwa Historia ya Tanzania na  Maadili inafundishwa katika ngazi zote za elimu na mafunzo.    Uthibiti Ubora wa Elimu na Mafunzo  Maelezo  Ubora wa elimu na mafunzo unatokana na ubora wa mitaala iliyopo, umahiri wa  watekelezaji wa mitaala hiyo, uongozi, usimamizi, mazingira ya kutolea elimu na  mafunzo, tathmini na rasilimali zilizopo. Licha ya maboresho mbalimbali  48  yaliyofanyika, bado kuna changamoto katika suala la ubora wa elimu na mafunzo  katika ngazi zote.  Kwa mfano, pamoja na ufaulu katika mitihani ya darasa la saba na kidato  cha nne kuongezeka kutoka asilimia 57 mwaka 2014 hadi kufikia asilimia    mwaka 2022 kwa upande wa elimu ya msingi; na asilimia   mwaka 2014 hadi  asilimia   mwaka 2022 kwa elimu ya sekondari ya chini (kidato cha 1 – 4),  bado kiwango cha maarifa na ujuzi wa wahitimu katika ngazi hizo ni kidogo  ikilinganishwa na ngazi ya elimu waliyofikia. Kadhalika, maarifa na ujuzi wa  wahitimu wa mafunzo ya ufundi na elimu ya juu hayakidhi mahitaji mbalimbali  katika ulimwengu wa kazi.  Aidha, kwa mujibu wa tathmini zilizofanyika, mitaala bora na uthibiti fanisi wa elimu;  uimarishaji wa upimaji na tathmini, ithibati na mamlaka zinazohusika na masuala  hayo ni muhimu sana katika kuimarisha ubora wa elimu na mafunzo nchini.  Kwa upande wake, wizara yenye dhamana ya elimu na mafunzo imekuwa ikifanya  juhudi za kufuatilia ubora wa elimu katika ngazi zote kwa kuzingatia mitaala na  viwango vilivyowekwa. Hata hivyo, uthibiti ubora wa elimu ya awali, elimu ya msingi,  sekondari na elimu ya ualimu unaoratibiwa na Idara ya Uthibiti Ubora wa Shule,  umekuwa ukikabiliwa na changamoto mbalimbali na hivyo kushindwa kufikia  matarajio. Aidha, pamoja na kutumika kwa dhana ya uthibiti ubora wa shule yenye  kuhitaji ushirikishwaji wa wadau na mbinu mbadala, changamoto ya dhana ya  ukaguzi wa shule yenye kujikita katika uhakiki wa orodha ya masuala  yanayohitajika kufanyika katika ufundishaji na ujifunzaji imetawala. Hivyo, kuna  uhitaji wa kuimarisha utekelezaji wa dhana ya uthibiti ubora inayozingatia  ushirikishwaji na uwajibikaji wa pamoja wa kamati na bodi za shule na vyuo, wakuu  wa vyuo vya ualimu, walimu wakuu, wakuu wa shule, walimu, wakufunzi pamoja na  wazazi katika suala la usimamizi na uthibiti ubora wa elimu itolewayo nchini.  Kwa upande mwingine, wizara imekasimu jukumu la kuratibu ithibati na uthibiti  ubora wa elimu ya ufundi na mafunzo ya ufundi stadi (amali) kwa NACTVET. Pia,  wizara imekasimu jukumu la kuratibu ithibati na uthibiti ubora wa elimu ya juu ya  jumla kwa TCU. Vyombo hivi vya ithibati vinashirikiana na taasisi nyingine wezeshi  ikiwa ni pamoja na Taasisi ya Elimu Tanzania (TET), NECTA, Bodi ya Huduma za  49  Maktaba Tanzania (BOHUMATA), Taasisi ya Elimu ya Watu Wazima (TEWW) na  Mamlaka ya Elimu Tanzania (TEA) katika kuinua ubora wa elimu. Hata hivyo,  kumekuwa na changamoto za kiutendaji na za kiuratibu zinazoathiri viwango vya  ubora wa elimu katika ngazi mbalimbali.  Hivyo, uhusiano baina ya taasisi zenye jukumu la kuwezesha na kusimamia utoaji  wa elimu na mafunzo nchini na Wizara yenye dhamana ya elimu na mafunzo  unahitaji kufanyiwa tathmini ya mara kwa mara kwa kuzingatia mahitaji ya wakati  husika kwa lengo la kuongeza tija. Pia, sheria za taasisi hizo zinahitaji kutathminiwa  ili kuleta muunganiko katika mfumo wa ithibati, uthibiti, usimamizi na uendeshaji wa  elimu na mafunzo nchini.  Lengo  Kuimarisha uratibu, usimamizi, ithibati na uthibiti katika utoaji wa elimu na mafunzo.  Matamko   . Serikali, kwa kushirikiana na wadau, itaimarisha mfumo, muundo na  taratibu za usimamizi, ithibati na uthibiti ubora wa malezi, elimu na  mafunzo katika ngazi zote.   . Serikali itaimarisha ithibati na uthibiti ubora wa elimu ya ualimu kwa  kuweka utaratibu unaojumuisha ngazi mbalimbali za taaluma ya ualimu.   . Serikali itahakikisha kuwa vyombo vya usimamizi, uendeshaji na  uwezeshi katika utoaji wa elimu na mafunzo vinahusiana na kushirikiana  katika ngazi zote.   . Serikali itaimarisha mfumo, mbinu, dhana, na falsafa ya uthibiti ubora wa  elimu na mafunzo ili kuleta ufanisi wa utoaji wa elimu na mafunzo katika  ngazi zote.    Elimu ya Sayansi na Teknolojia  Maelezo  Elimu ya sayansi na teknolojia ni muhimu katika kumwezesha mwananchi kumudu  mazingira yake na kuchangia katika maendeleo ya Taifa. Kwa mantiki hiyo,  50  wanafunzi wa elimu ya msingi huanza kufundishwa somo la sayansi wakiwa  darasa la III. Kwa upande wa elimu ya Sekondari Kidato cha 1 - 4, wanafunzi wote  husoma masomo ya sayansi yaani Fizikia, Kemia, Baiolojia na Hisabati hadi kidato  cha pili  . Aidha, wanafunzi wote huendelea kusoma Baiolojia na Hisabati hadi  kidato cha nne   yakiwa ni masomo ya lazima, huku Fizikia na Kemia yakiwa  masomo ya hiari katika kidato cha 3 na cha 4 ambapo wanafunzi wengine  huchagua kuendelea na masomo hayo. Takwimu zinaonesha kuwa ni asilimia kati  ya 30 na 35 tu ya wanafunzi husoma masomo ya sayansi katika kidato cha tatu (3)  na cha nne (4). Wanafunzi hawa wakifaulu mitihani ya masomo hayo kidato cha  nne, hutarajiwa kusomea tahasusi na fani za sayansi na teknolojia katika ngazi ya  sekondari kidato cha tano (5) na sita (6), vyuo vya elimu ya juu na vyuo vya elimu  ya ufundi sanifu na mafunzo ya ufundi stadi.  Idadi hii ndogo ya wanafunzi inatoa picha kwamba mitaala ya elimu ya msingi na  sekondari inatakiwa kuweka mkazo katika elimu ya sayansi na teknolojia. Hii  inapatana na Makubaliano kuhusu Elimu ya Sayansi na Teknolojia (UNESCOPerth 2007) k w a n i yanasisitiza kufanya mapitio ya mitaala ya elimu ya  sayansi na teknolojia ili kuongeza hamasa ya wanafunzi kutambua umuhimu  wa sayansi na teknolojia katika jamii. Hii ndiyo sababu Serikali imeona kuwa kuna  umuhimu wa kuendelea kuweka mkazo na kuchagiza matumizi ya sayansi na  teknolojia katika kufundisha na kujifunza.  Lengo  Kuongeza wigo wa wananchi walioelimika katika sayansi na teknolojia na  wanaomudu kuitumia katika kuboresha maisha yao ya kila siku.  Matamko   . Serikali itaimarisha muundo na utaratibu wa ufundishaji wa masomo ya  Hisabati, Sayansi na Teknolojia katika ngazi zote za elimu na mafunzo.   . Serikali, kwa kushirikiana na wadau, itaendelea kuhamasisha na  kuimarisha ufundishaji na ujifunzaji wa Hisabati, Sayansi na Teknolojia  katika ngazi zote za elimu na mafunzo na katika jamii.  51    Nyenzo, Vifaa na Zana za Kufundishia na Kujifunzia  Maelezo  Utekelezaji wenye ufanisi wa mitaala unategemea upatikanaji wa nyenzo,  vifaa na zana stahiki za kufundishia na kujifunzia kulingana na mahitaji ya  masomo na programu katika ngazi mbalimbali za elimu. Nyenzo, vifaa, na zana  hizo ni pamoja na vitabu vya kiada na ziada, kemikali za maabara, mitambo na  karakana. Utekelezaji wa elimu bila ada umekuwa na matokeo chanya yaliyoleta  ongezeko la wanafunzi katika taasisi za elimu na mafunzo nchini na hivyo  kusababisha upungufu wa jumla wa nyenzo, vifaa na zana za kufundishia na  kujifunzia kwa ngazi zote za elimu.  Kwa mfano, mwaka 2022 idadi ya wanafunzi kwa elimu ya msingi ilikuwa  11,420,937 na sekondari 2,823,588. Pia, kulikuwa na kompyuta za mezani na  mpakato 10,165 ikiwa ni sawa na uwiano wa 1:1,123 kwa shule za msingi na  42,377 sawa na uwiano wa 1:67 yaani kompyuta moja kwa wanafunzi 67 kwa shule  za sekondari. Vilevile, ku na changamoto katika mfumo wa uandaaji, uchapishaji  na usambazaji wa vitabu na uandaaji wa zana na nyenzo nyingine kwani  haukidhi mahitaji. Aidha, baadhi ya vifaa, zana na nyenzo zilizopo, ama  zimepitwa na wakati au haziendani na mahitaji ya sasa. Hali hii imekuwa  ikichangia kudhoofisha utoaji wa elimu na mafunzo yenye ubora unaotakiwa.  Katika hali hii, kuna kila sababu ya kuanzisha na kuendelea kuboresha utaratibu  wa upatikanaji wa vitabu, nyenzo, vifaa na zana bora za kutosha kukidhi mahitaji.  Vilevile, ni muhimu kuwa na mfumo wenye tija wa uandaaji, uchapishaji na  usambazaji wa vifaa vyote vya kufundishia na kujifunzia. Aidha, ni hitaji la msingi  kutenga rasilimali fedha za kutosha kukidhi mahitaji ya wanafunzi kulingana na  viwango vilivyowekwa. Kuna umuhimu pia wa kuhamasisha utamaduni wa  kujisomea na kuimarisha huduma za maktaba na njia mbadala za upatikanaji wa  maarifa.  Lengo  Kuimarisha nyenzo, vifaa na zana za kufundishia na kujifunzia.  52  Matamko   . Serikali itahakikisha uwepo wa nyenzo, vifaa na zana stahiki za  kufundishia na kujifunzia katika ngazi zote za elimu na mafunzo.   . Serikali itatoa na kusimamia matumizi ya kitabu kimoja cha kiada kwa kila  somo kwa kila mwanafunzi katika elimu ya msingi na sekondari.   . Serikali itahakikisha uwepo wa mfumo wenye tija wa uandaaji na  usambazaji wa vifaa vya kufundishia na kujifunzia katika ngazi zote za  elimu.   . Serikali itasimamia upatikanaji na matumizi ya vitabu vya ziada na rejea  kwa kila somo katika elimu ya msingi na sekondari ambavyo  vitaidhinishwa kwa utaratibu maalumu.   . Serikali, kwa kushirikiana na wadau, itahakikisha uwepo wa rasilimali  fedha za kutosha kukidhi mahitaji ya vifaa vya kufundishia na kujifunzia  kulingana na viwango vilivyowekwa katika ngazi zote za elimu.   . Serikali, kwa kushirikiana na wadau, itahakikisha uwepo wa wa huduma  bora za maktaba na njia mbadala za upatikanaji wa maarifa katika shule,  vyuo na jamii ili kuhamasisha utamaduni wa kujisomea.    Miundombinu katika Taasisi za Elimu na Mafunzo  Maelezo  Kwa kiasi kikubwa, ufanisi katika utoaji wa elimu unategemea uwepo wa  miundombinu bora. Katika miaka ya hivi karibuni, Serikali imeongeza miundombinu  pamoja na samani katika taasisi zote za elimu. Pamoja na jitihada hizo, bado kuna  changamoto kadhaa za miundombinu na hivyo Serikali kuona umuhimu wa  kuendelea kuwekeza katika ujenzi wa miundombinu rafiki na ununuzi wa samani  katika taasisi za elimu na mafunzo ili kufikia viwango vya ubora stahiki. Kwa mfano,  takwimu za mwaka 2022 zinaonesha kuwa wastani wa uwiano wa darasa kwa  wananfunzi katika elimu ya msingi ilikuwa 1:70 ukilinganisha na uwiano stahiki wa  53  1:45; na kwa upande wa elimu ya sekondari uwiano ulikuwa 1:36 ukilinganisha na  uwiano stahiki wa 1:35 na bado Serikali inakusudia kuanzisha mkondo wa elimu ya  amali katika ngazi ya sekondari kidato cha kwanza mpaka cha nne. Tathmini  inaonesha kuwa zipo shule za sekondari 9 ambazo zitahitaji kufanyiwa ukarabati  mkubwa na kuongezewa uwezo wa kudahili wanafunzi wengi ili kuziwezesha  kuanza kutoa elimu ya amali. Shule hizo ni chache ukilinganisha na lengo la kuwa  na asilimia 30 ya shule zote za Sekondari Kidato cha 1 - 4 zinazotegemewa kutoa  mafunzo ya amali nchini. Hii inamaanisha kuwa uwekezaji katika miundombinu ya  madarasa na karakana katika ngazi hii ya elimu kwa ajili ya mafunzo ya amali ni  muhimu sana.  Zaidi ya hayo, Serikali, jamii na wadau wanahitaji kujenga utamaduni wa kutunza  na kuhifadhi, kukarabati na kukarafati miundombinu ya taasisi za elimu na mafunzo.  Lengo  Kuwa na miundombinu na samani toshelevu katika taasisi zote za elimu na  mafunzo.  Matamko    Serikali, kwa kushirikiana na wadau, itahakikisha uwepo wa miundombinu,  vifaa na samani bora, toshelevu na rafiki katika taasisi za elimu na mafunzo.    Serikali, kwa kushirikiana na wadau, itahakikisha inaweka utaratibu mzuri wa  utunzaji na ukarabati wa miundombinu, vifaa na samani katika taasisi za  elimu na mafunzo.    Mazingira Salama, Rafiki na Huduma Muhimu Katika Utoaji wa Elimu na  Mafunzo  Maelezo  Mazingira salama na rafiki pamoja na huduma bora ni mahitaji muhimu na ya  msingi katika kufanikisha ufundishaji na ujifunzaji. Kwa kutambua umuhimu huo,  Serikali imeendelea kuhakikisha kuwa kuna mazingira salama na rafiki katika  54  taasisi za elimu. Mathalani, Serikali imehakikisha uwepo wa huduma muhimu za  kijamii kama vile chakula na lishe, maji safi na salama, vituo vya afya, umeme,  mawasiliano na usafiri katika taasisi za elimu. Hata hivyo, bado kuna baadhi ya  taasisi ambazo zinakabiliwa na mazingira yasiyoridhisha ya kihuduma kwa utoaji  wa elimu stahiki.  Kwa upande mwingine, miaka ya hivi karibuni kumekuwa na ongezeko la vitendo  vya unyanyasaji wa kijinsia na ukatili kwa watoto. Vitendo hivyo ni pamoja na  ubakaji, ulawiti, vipigo, adhabu kali, na utumikishwaji wa wanafunzi shuleni.  Vitendo hivyo vimekuwa na madhara makubwa kwa watoto kimwili, kiakili,  kisaikolojia na hata kusababisha mimba za utotoni na wanafunzi kuacha shule.  Hivyo, kuna umuhimu wa kuendelea kuboresha mazingira pamoja na kuhakikisha  uwepo wa huduma zinazokidhi mahitaji muhimu ya utoaji bora wa elimu na  mafunzo katika taasisi zote za elimu nchini.  Ili kuleta tija katika ufundishaji na ujifunzaji, afya ya akili na mtizamo chanya ni  mahitaji ya msingi. Kwa kutambua umuhimu huo, Serikali imeendelea kuwezesha  upatikanaji wa huduma za ushauri na unasihi ili kuimarisha afya ya akili na mtizamo  chanya kwa walimu na wanafunzi kwa lengo la kujenga mwelekeo, tabia na  kuendeleza mila, desturi na maadili mema katika jamii. Pamoja na jitihada hizo za  Serikali, bado kuna changamoto ya uchache wa wataalam na hivyo kupunguza  ufanisi katika utoaji wa huduma hizo katika taasisi za elimu na mafunzo, hususan  katika shule za msingi na sekondari. Hali hii inachangia mmomonyoko wa maadili  ambao huleta athari kadhaa kama vile mimba za utotoni, utoro na utovu wa  nidhamu. Hali hii pia husababisha msongo wa mawazo na sonona, na uchaguzi wa  masomo usio sahihi kwa wanafunzi. Hivyo, ni muhimu kuimarisha utoaji wa  huduma za ushauri na unasihi kwa wanafunzi na wafanyakazi katika taasisi zote  za elimu na mafunzo.  Lengo  Kutengeneza mazingira salama na rafiki, na kuhakikisha uwepo wa huduma  muhimu katika taasisi za elimu na mafunzo.  55  Matamko    Serikali, kwa kushirikiana na wadau, itahakikisha kuwa inajenga mazingira  salama na rafiki katika upatikanaji wa elimu na mafunzo.    Serikali, kwa kushirikiana na wadau, itahakikisha kuwa huduma muhimu  zikiwemo chakula na lishe, mawasiliano, umeme, maji safi na salama na  afya zinapatikana katika taasisi za elimu na mafunzo.    Serikali, kwa kushirikiana na wadau, itaimarisha utoaji wa huduma stahiki ya  ushauri na unasihi katika ngazi zote za elimu na mafunzo.    Matumizi ya Lugha katika Mawasiliano  Maelezo  Ubora wa elimu na mafunzo kwa kiasi kikubwa unategemea ujuzi wa walimu na  wanafunzi katika kuielewa na kuitumia lugha inayotumika katika kufundishia,  kujifunzia na kuwasiliana. Kwa sasa, lugha za Kiswahili na Kiingereza, na lugha  nyingine za kigeni zinafundishwa kama masomo katika ngazi mbalimbali za elimu  na mafunzo. Aidha, LAT, Lugha ya Alama Mguso na maandishi ya Breli ni masomo  yanayofundishwa katika vyuo vya ualimu.  Kwa upande mwingine, lugha ya Kiswahili ni lugha ya Taifa na inatumika kama  lugha ya kwanza au ya pili miongoni mwa wananchi wengi. Kiswahili pia kimekua  kwa kiwango cha kimataifa hivyo kinatumiwa na wengi kupata maarifa na ujuzi  katika nyanja na ngazi mbalimbali za elimu. Aidha, Tanzania imeridhia itifaki ya  Jumuiya ya Afrika Mashariki na Jumuiya ya Maendeleo Kusini mwa Afrika kuhusiana  na maendeleo na matumizi ya Kiswahili, ambapo Tanzania imechaguliwa kuwa  makao makuu ya Taasisi ya Kuendeleza Kiswahili katika Jumuiya ya Afrika  Mashariki.  Wakati huo huo, lugha ya Kiingereza inatumika kama lugha ya pili au ya tatu kwa  baadhi ya wananchi. Kwa muktadha huu, Kiswahili na Kiingereza ni lugha rasmi za  kiofisi. Hivyo basi, ufahamu mzuri wa lugha ya Kiingereza na lugha nyingine za  kigeni unamwezesha Mtanzania kuwasiliana na watu wa mataifa mengine na  56  kupata elimu, ujuzi na maarifa. Aidha, LAT, Lugha ya Alama Mguso, na maandishi  ya Breli hutumika kwa mawasiliano baina ya viziwi, wasioona, viziwi wasioona, wale  wenye uoni hafifu na watu wengine.  Kwa kutambua umuhimu huo wa lugha, Serikali imeendelea kusimamia na  kuboresha ufundishaji wa masomo ya lugha katika ngazi mbalimbali za elimu na  mafunzo. Hata hivyo, kuna changamoto ya mawasiliano inayotokana na uelewa  mdogo wa lugha, mbinu duni, miundombinu na vifaa hafifu vya kufundishia na  kujifunzia, upungufu wa walimu mahiri wa lugha, na matumizi madogo ya lugha za  kigeni katika mawasiliano ya kawaida. Kwa kuzingatia ukubwa wa changamoto  hizo, kuna umuhimu wa kuendelea kuimarisha ufundishaji na ujifunzaji wa lugha ya  Kiswahili, Kiingereza, lugha nyingine za kigeni, LAT, Lugha ya Alama Mguso na  maandishi ya Breli.  Lengo  Kuimarisha matumizi ya lugha mbalimbali katika mawasiliano.  Matamko    Serikali itahakikisha kuwa Kiswahili, Kiingereza na lugha nyingine za kigeni  zinafundishwa kwa ufasaha na ufanisi katika ngazi zote za elimu na mafunzo.    Serikali, kwa kushirikiana na wadau, itawezesha na kuendeleza Lugha ya  Alama ya Tanzania, Lugha ya Alama Mguso, na maandishi ya Breli kutumika katika  ngazi zote za elimu na mafunzo.  57    Lugha ya Kufundishia  Maelezo  Kwa kuwa ujuzi na maarifa huhifadhiwa na kusambazwa kupitia lugha fulani, lugha  ya kufundishia ikitumika ipasavyo inaweza kuleta athari chanya katika matokeo ya  ujifunzaji. Kwa sasa, lugha za kufundishia ni Kiswahili na Kiingereza nchini  Tanzania. Lugha ya Kiswahili inatumika kufundishia elimu ya awali na msingi, na  hufundishwa kama somo, wakati Kiingereza inatumika kama lugha ya kufundishia  katika baadhi ya shule za msingi kwa utaratibu maalumu. Vilevile, lugha ya  Kiingereza hutumika kufundishia katika shule za sekondari, vyuo vya ualimu  ngazi ya stashahada, vyuo vya ufundi na vyuo vya elimu ya juu wakati Kiswahili  kinafundishwa kama somo. Pia Kiswahili hutumika kama lugha ya kufundishia  katika vyuo vya ualimu ngazi ya cheti, vyuo vya ufundi stadi na baadhi ya shule  za sekondari inapohitajika.  Wakati huo huo, uzoefu kutoka nchi nyingine unadhihirisha umuhimu wa kutumia  lugha inayotumiwa na wengi katika kujenga utambulisho na utamaduni wa nchi  husika – mawasiliano ya kawaida. Kwa mantiki hiyo, upo umuhimu wa kusisitiza  matumizi ya Kiswahili katika kufundishia masomo yanayojenga uelewa wa  utamaduni na Historia ya Mtanzania ili kuihifadhi na kuitangaza. Aidha, Lugha ya  Kiingereza ni nyenzo muhimu ya kuwezesha kupata maarifa. Hivyo, ni muhimu  kutumia lugha zote mbili - Kiswahili kwa sababu kinaeleweka na wengi na  Kiingereza kama chanzo cha maarifa katika kufundishia – kwani ni lugha tajiri.  Lengo  Kutumia Lugha ya Kiswahili na Kiingereza katika ufundishaji na ujifunzaji.  58  Matamko    Lugha ya Taifa ya Kiswahili itatumika kufundishia katika elimu ya awali na  elimu ya msingi, isipokuwa masomo ya lugha za kigeni na katika shule  zitakazoomba na kuruhusiwa kutumia Lugha ya Kiingereza kufundishia.    Lugha ya Kiingereza itatumika kufundishia kuanzia ngazi ya sekondari ya  chini (Kidato cha 1–4), isipokuwa somo la Kiswahili, masomo ya lugha za  kigeni na katika shule za sekondari na vyuo vitakavyoruhusiwa kutumia  Lugha ya Kiswahili kufundishia.    Lugha ya Taifa ya Kiswahili itatumika kufundishia masomo yenye lengo la  kujenga na kuendeleza maadili, mila, desturi na utamaduni wa Mtanzania  katika ngazi zote za elimu na mafunzo.    Upimaji na Tathmini Katika Elimu na Mafunzo  Maelezo  Upimaji na tathmini husaidia katika kubaini maendeleo ya mwanafunzi na  changamoto anazozikabili katika ujifunzaji. Aidha, upimaji unampa mwalimu fursa  ya kutathmini tija katika ufundishaji na kufanya maboresho stahiki. Utaratibu wa  sasa wa upimaji unazingatia upimaji endelevu na upimaji tamati katika ngazi zote  za elimu. Hata hivyo, baada ya kuanzisha mitaala iliyolenga kujenga umahiri,  utaratibu wa upimaji haukubadilishwa kuendana na mabadiliko hayo. Vilevile,  msisitizo wa kujenga stadi za karne ya 21 kama vile ubunifu, fikra tunduizi na  utatuzi wa matatizo haukuwekwa bayana.  Kwa sababu hizo, Serikali imeona umuhimu wa kuboresha mfumo wa upimaji kwa  kutumia vigezo vinavyotambuliwa vya upimaji wa maendeleo ya kila siku ya  mwanafunzi na tathmini ya mwisho ya kukamilisha ngazi ya elimu husika ili  kuendana na mtaala unaozingatia ujenzi wa umahiri na kukuza stadi za karne ya  21  .  59  Lengo  Kuimarisha upimaji na tathmini ya maendeleo ya mwanafunzi.  Matamko   . Serikali itaendelea kuimarisha uwezo wa taasisi za upimaji na tathmini ya  elimu na mafunzo.   . Serikali itahuisha mfumo wa upimaji na tathmini kwa kuzingatia mtaala  unaosisitiza ujenzi wa umahiri unaohitajika kwa kila ngazi ya elimu.    Masuala ya Rasilimaliwatu    Upatikanaji wa Rasilimaliwatu katika Sekta ya Elimu  Maelezo  Uwepo wa rasilimaliwatu mahiri na ya kutosha ikiwemo walimu, wakufunzi na  wahadhiri ni msingi wa utoaji wa elimu bora katika ngazi zote. Hii ndiyo sababu ya  kwa nini Serikali imekuwa ikiongeza idadi na ubora wa rasilimaliwatu katika sekta  ya elimu. Licha ya hayo, uhitaji wa rasilimali hizo katika shule za awali hadi  sekondari umekuwa ukiongezeka mwaka hadi mwaka hususan katika masomo ya  sayansi, lugha, hisabati na fani za amali. Pia, kuna upungufu mkubwa wa  wakufunzi na wahadhiri katika taasisi za elimu ya amali na elimu ya juu.  Ili kuondokana na changamoto kama hizo, kuna umuhimu wa kuwa na mfumo wa  kutambua mahitaji ya rasilimaliwatu katika kila ngazi ya elimu na mafunzo, na  kuiandaa kulingana na vipaumbele vya Taifa. Pia, kuna umuhimu wa kuimarisha  taratibu za ajira na mgawanyo wa rasilimaliwatu ili kukidhi mahitaji halisi katika kila  taasisi na katika ngazi zote za elimu.  Kwa kuongezea, Serikali imeona kuwa kuna umuhimu wa kuweka mazingira bora  yatakayohakikisha kwamba vijana wengi mahiri wanajiunga na kubaki katika fani  ya ualimu, hususan katika masomo ya sayansi, hisabati, lugha na elimu ya amali.  Pia, upo umuhimu wa kuwavutia na kuwabakiza kazini walimu, wakufunzi na  wahadhiri mahiri ili kuinua ubora wa elimu, utafiti na huduma za jamii katika taasisi  za elimu ya juu.  60  Lengo  Kuwa na rasilimaliwatu mahiri na ya kutosha katika ngazi zote za elimu.  Matamko   . Serikali itaweka utaratibu wa kuandaa walimu na wakufunzi kulingana na  vipaumbele na mahitaji ya Taifa katika ngazi husika.   . Serikali itaweka mfumo fanisi wa mgawanyo wa walimu, wakufunzi na  wahadhiri unaozingatia uhitaji katika kila eneo na kila ngazi.   . Serikali, kwa kushirikiana na wadau, itaweka mfumo fanisi wa kuwavutia  na kuwabakiza walimu, wakufunzi na wahadhiri mahiri ikiwa ni pamoja na  wanaofanya kazi katika mazingira magumu.   . Serikali itaweka utaratibu wa utambuzi na usajili wa walimu na wakufunzi  ili kukuza maadili, hadhi na kupanua fursa za ajira.   . Serikali itaimarisha mfumo wa ajira ya walimu, wakufunzi, na wahadhiri  kwa kuhakikisha kuwa wenye sifa na viwango stahiki wanaajiriwa baada  ya kufanya mitihani na kufaulu kama sehemu ya usaili.   . Serikali, kwa kushirikiana na wadau, itaimarisha utoaji wa mafunzo kazini  kwa walimu, wakufunzi na wahadhiri.   . Serikali itaweka utaratibu wa kuwaandaa na kuwaendeleza wahadhiri  kitaaluma kufikia viwango vyenye hadhi ya kimataifa kulingana na  vipaumbele na mahitaji ya Taifa.   . Serikali itaweka utaratibu wa kuongeza ushindani wa taasisi za elimu ya  juu kwa kuwavutia na kuwabakiza wahadhiri wenye hadhi ya kimataifa  kwa kuzingatia uwezo wao katika utafiti, machapisho na huduma za  kitaalamu.  61    Upatikanaji wa Rasilimaliwatu Mahiri kwa Ajili ya Sekta Nyingine  Maelezo  Uwepo wa uwiano mzuri wa rasilimaliwatu mahiri katika sekta zote za uchumi ni  muhimu kwa maendeleo ya nchi. Kwa sababu hiyo, Serikali imeendelea kuongeza  idadi na ubora wa rasilimaliwatu katika sekta zote kufikia kiwango cha kuridhisha.  Kwa mfano, katika miaka ya hivi karibuni, Serikali ya Jamhuri ya Muungano wa  Tanzania imeweka msisitizo katika kuongeza fursa za elimu ya msingi, sekondari  na elimu ya juu. Hatua hiyo imesababisha ombwe la rasilimaliwatu katika kada ya  kati, hususan wenye elimu ya amali, kukidhi mahitaji ya ongezeko hilo.  Changamoto hii ilichagizwa na utaratibu wa kubadilisha baadhi ya taasisi za elimu  ya kati kuwa vyuo vya elimu ya juu. Kwa muktadha huu, kuna umuhimu wa  kujenga uwiano stahiki wa rasilimaliwatu yenye ujuzi katika fani mbalimbali,  hususan zile zinazoakisi vipaumbele vya Taifa, Kikanda na Kimataifa.  Lengo  Kuwa na rasilimaliwatu mahiri na ya kutosha kwa kukidhi mahitaji ya sekta  nyingine.  Matamko   . Serikali itaweka utaratibu wa kufanya tathmini ya mara kwa mara ili kujua  mahitaji halisi ya rasilimaliwatu katika sekta mbalimbali.   . Serikali itaweka mazingira wezeshi kwa sekta ya elimu na mafunzo  kuandaa rasilimaliwatu mahiri na ya kutosha kulingana na mahitaji ya  Taifa.  62    Menejimenti na Uendeshaji wa Elimu na Mafunzo    Uongozi, Usimamizi na Uendeshaji Fanisi Katika Sekta ya Elimu  Maelezo  Uongozi bora na usimamizi madhubuti wa sekta ya elimu ni muhimu ili kuleta tija na  ufanisi katika utoaji wa elimu na mafunzo. Kwa sababu hiyo, Serikali imeendelea  kuimarisha uongozi na usimamizi katika sekta ya elimu ikiwemo kuanzishwa na  kuendelezwa kwa Wakala wa Uongozi wa Maendeleo ya Elimu (ADEM). Vilevile,  Serikali imekuwa ikifanya mabadiliko ya viongozi pale inapoona inafaa ili kuimarisha  uongozi, usimamizi na kuongeza tija katika sekta ya elimu.  Hata hivyo, bado kuna changamoto katika usimamizi na uendeshaji wa sekta ya  elimu ikiwemo kufanyika kwa mabadiliko yasiyozingatia kikamilifu mahitaji na  ushirikishwaji wa jamii. Pia, kuna mgongano wa baadhi ya sheria, taratibu, kanuni  na miongozo inayosimamia uendeshaji na utoaji wa elimu na mafunzo. Kwa mfano,  katika uendeshaji, baadhi ya wadau wameonesha wasiwasi kuhusu utendaji wa  baadhi ya viongozi katika sekta ya elimu. Hii inaashiria uwepo wa udhaifu katika  sifa na uwezo wao kama viongozi. Kutokana na changamoto hizo, kuna umuhimu  wa kuhuisha sheria, taratibu, kanuni na miongozo inayohusu uendeshaji na  usimamizi wa elimu na mafunzo. Vilevile, kuna umuhimu wa kuhakikisha kuwa  mabadiliko yote makubwa katika sekta ya elimu yanatokana na tafiti za kisayansi  na ushirikishwaji wa jamii. Pia, kuna umuhimu wa kuimarisha utaratibu wa  kuwapata viongozi katika sekta ya elimu na kuhakikisha kuwa utaratibu huo  unafuatwa.  Lengo  Kuimarisha uongozi, usimamizi na uendeshaji katika sekta ya elimu.  63  Matamko   . Serikali, kwa kushirikiana na wadau, itahakikisha mabadiliko ya kimkakati  katika sekta ya elimu yanazingatia sheria, matokeo ya tafiti, mahitaji na  ushirikishwaji wa wadau muhimu.   . Serikali itahuisha sheria, taratibu, kanuni na miongozo, pamoja na  muundo wa uongozi na usimamizi, ili kuwa na mfumo wa uendeshaji wa  sekta ya elimu wenye tija.   . Serikali itaimarisha utaratibu wa kuwapata na kuwaendeleza wasimamizi  na viongozi wa elimu na mafunzo katika ngazi zote.   . Serikali itahakikisha kwamba sheria za taasisi za elimu ya juu  zinatekelezwa kikamilifu kwa kuzingatia majukumu yao ya msingi.    Ushirikiano katika Elimu na Mafunzo kati ya Tanzania Bara na  Zanzibar  Maelezo  Ushirikiano madhubuti kati ya Tanzania Bara na Zanzibar ni muhimu ili kuleta tija na  ufanisi katika utoaji wa elimu na mafunzo nchini. Kikatiba, elimu ya msingi,  sekondari, ufundi na mafunzo ya ufundi stadi siyo masuala ya Muungano. Hata  hivyo, elimu ya juu ni suala la Muungano. Lakini pia kuna ushirikiano wa karibu  katika utekelezaji wa masuala mbalimbali ya elimu ikiwemo mitaala na upimaji  kwa ngazi ya sekondari na elimu ya ufundi. Kwa kuzingatia hayo, kuna umuhimu  wa kuendelea kuimarisha uhusiano na ushirikiano baina ya Tanzania Bara na  Zanzibar katika utoaji wa elimu na mafunzo kwa ngazi zote ili kuongeza ufanisi  katika utoaji wa elimu ya juu.  Lengo  Kuimarisha ushirikiano na uhusiano kati ya Tanzania Bara na Zanzibar katika  masuala ya elimu na mafunzo.  64  Tamko   . Serikali itaendelea kuimarisha uhusiano na ushirikiano katika elimu na  mafunzo kati ya Tanzania Bara na Zanzibar.    Ushirikiano wa Kikanda na Kimataifa katika Elimu na Mafunzo  Maelezo  Muingiliano wa kiuchumi, kisiasa na kijamii baina ya Tanzania, nchi marafiki na  jumuiya za kikanda na kimataifa unatutaka kama nchi kuhakikisha kuwa tunatoa  elimu na mafunzo yenye ubora na shindani. Hata hivyo, ingawa Tanzania imeridhia  mikataba, itifaki na makubaliano mbalimbali ya kikanda na kimataifa ambayo  imechangia kuinua ubora wa elimu na mafunzo, bado zipo changamoto za kisera,  kisheria, kimfumo, kimuundo na kijamii zinazopaswa kutatuliwa kwa lengo la  kuimarisha ubora wa elimu na mafunzo. Changamoto hizo zimesababisha baadhi  ya itifaki, makubaliano na mikataba kusitishwa au kutotekelezwa kama  ilivyokusudiwa. Hivyo, kuna umuhimu wa kutathmini na kuondoa vikwazo  vinavyoathiri mahusiano ya kikanda na kimataifa katika elimu na mafunzo.  Lengo  Kuimarisha uhusiano na ushirikiano wa kikanda na kimataifa katika elimu na  mafunzo.  Tamko    Serikali, kwa kushirikiana na wadau, itaendelea kuimarisha uhusiano na  ushirikiano wa kikanda na kimataifa katika elimu na mafunzo.    Upatikanaji wa Ardhi kwa Ajili ya Maendeleo ya Elimu na Mafunzo  Maelezo  Ili kuanzisha, kupanua na kuendeleza au kukarabati taasisi za elimu na mafunzi, ni  lazima kutenga rasilimali-ardhi ya kutosha kukidhi mahitaji. Kwa upande mwingine,  mahitaji ya ardhi kwa ajili ya taasisi za elimu na mafunzo yanaendelea kuongezeka  65  kutokana na azma ya Serikali kupanua fursa za elimu katika ngazi zote.  Changamoto nyingine ni kwamba baadhi ya taasisi na asasi za elimu na mafunzo  zimejengwa katika ardhi ambayo haina miliki ya kisheria. Aidha, wananchi  wamekuwa wakivamia ardhi iliyotengwa kwa ajili ya baadhi ya taasisi za elimu na  mafunzo. Kwa hali hiyo, taasisi za elimu na mafunzo zinahitaji kumilikishwa ardhi  ya kutosha kwa mahitaji ya sasa na maendeleo ya baadaye. Hivyo, ni muhimu  mipango ya ardhi ikatoa kipaumbele katika kutenga ardhi ya kutosha kwa mahitaji  hayo kwa ngazi zote ikiwa ni pamoja na taasisi za elimu kuandaa mipango fanisi  na endelevu ya matumizi ya ardhi zilizotengewa.  Lengo  Kuwezesha upatikanaji wa ardhi kwa kuzingatia mahitaji kwa ajili ya matumizi ya  elimu na mafunzo.  Matamko    Serikali itahakikisha kuwa mahitaji ya ardhi kwa ajili ya elimu na mafunzo  yanazingatiwa katika mipango ya maendeleo ya ardhi nchini.    Serikali itahakikisha kuwa inasimamia na kuzingatia ufanisi wa matumizi  endelevu ya ardhi katika taasisi za elimu na mafunzo ngazi zote.    Upatikanaji wa Taarifa na Takwimu Sahihi za Elimu na Mafunzo  Maelezo  Hatua zote za mipango ya elimu zinategemea uwepo wa taarifa na takwimu sahihi  na zenye ubora, zilizochanganuliwa kwa kuzingatia vigezo vyote muhimu. Ili  kuweza kupata taarifa na takwimu kwa urahisi ni muhimu kuwa na mifumo fanisi,  salama, rafiki na unganifu. Hata hivyo, ingawa Serikali imeweka mifumo mbalimbali  yenye taarifa na takwimu zinazohusu elimu na mafunzo, bado mifumo hiyo siyo  unganifu. Kwa upande mwingine, usahihi wa baadhi ya taarifa na takwimu una  changamoto kutokana na tofauti zilizopo katika ukusanyaji, uhakiki, uchambuzi na  uhifadhi wake. Kwa muktadha huo, kuna umuhimu wa kuwa na mfumo madhubuti  wa kukusanya, kuhakiki, kuchambua, kuhifadhi na kusambaza takwimu na taarifa  66  zote muhimu zinazohusu sekta ya elimu. Pia, kuna umuhimu wa kurahisisha na  kuimarisha upatikanaji wa taarifa zinazohusu elimu na mafunzo kwa kutumia tafiti  za kisayansi hasa kwa njia unganishi za kiteknolojia.  Lengo  Kuwa na mfumo unganifu wa taarifa na takwimu katika sekta ya elimu na mafunzo.  Matamko    Serikali itahakikisha uwepo wa mfumo unganifu wa taarifa na takwimu  zinazohusu elimu na mafunzo katika ngazi zote.    Serikali, kwa kushirikiana na wadau, itaimarisha ufanyaji wa tafiti na  utekelezaji wa matokeo ya tafiti hizo katika kuinua ubora wa elimu na  mafunzo nchini.    Ugharamiaji Endelevu wa Elimu na Mafunzo  Maelezo  Katika kutimiza azma ya Serikali ya kuwa na Taifa la watu walioelimika, ni muhimu  kuwa na mfumo fanisi na endelevu wa ugharamiaji wa elimu na mafunzo. Serikali,  kwa kushirikiana na wadau, imekuwa ikigharamia elimu na mafunzo katika ngazi  zote. Hata hivyo, licha ya ongezeko la bajeti la mwaka hadi mwaka, bado kuna  changamoto katika ugharamiaji wa elimu na mafunzo nchini kutokana na ongezeko  la mahitaji. Changamoto nyingine ni pamoja na fedha zinazotengwa katika bajeti  ya Serikali kutotosheleza mahitaji na hivyo kuathiri fursa za upatikanaji wa elimu na  ubora ake. Kwa sababu hiyo, kuna umuhimu wa kuweka mfumo wenye vyanzo  anuai na endelevu wa ugharamiaji wa elimu na mafunzo.  Lengo  Kuwa na mfumo endelevu wa ugharamiaji wa elimu na mafunzo.  67  Matamko    Serikali, kwa kushirikiana na wadau, itaendelea kuimarisha mfumo wa  ugharamiaji wa elimu na mafunzo wenye vyanzo anuai na endelevu katika  ngazi zote.    Serikali itahakikisha kuwa ada na michango katika ngazi mbalimbali za  elimu inazingatia hali halisi ya uchumi, huduma zinazotolewa na taasisi,  na misingi ya elimu bora na endelevu wa uwekezaji katika sekta  mbalimbali.    Masuala Mtambuka katika Elimu na Mafunzo    Elimu ya Afya ya Mazingira  Maelezo  Elimu ni moja ya nyenzo muhimu katika utoaji wa huduma bora za afya na  kuhakikisha uwepo wa mazingira salama kwa kukabiliana na mabadiliko ya  tabianchi kwa maendeleo ya kiuchumi na ustawi wa jamii. Kinyume na hilo,  ongezeko la idadi ya watu na shughuli mbalimbali za kijamii na za kiuchumi  yamechangia katika uharibifu wa mazingira nchini. Hivyo ni muhimu kuendelea  kuimarisha utoaji wa elimu ya afya ya mazingira katika ngazi zote za elimu kwa  lengo la kujenga utamaduni wa kutunza mazingira.  Lengo  Kuwa na wahitimu katika ngazi zote za elimu na mafunzo wenye uelewa na  kuthamini afya na umuhimu wa kutunza mazingira.  Tamko   . Serikali, kwa kushirikiana na wadau, itahakikisha kuwa maudhui kuhusu  elimu ya afya ya mazingira hasa mabadiliko ya tabianchi yanazingatiwa  katika mitaala ya elimu na mafunzo katika ngazi zote.  68    Magonjwa na Majanga  Maelezo  Sekta ya elimu ni mojawapo ya sekta nyingi zinazoathiriwa na magonjwa na  majanga mbalimbali. Athari hizo zinasababisha kushuka kwa ubora wa elimu  kutokana na vifo na mahudhurio duni ya wanafunzi, walimu, wakufunzi na  wahadhiri. Licha ya mitaala katika ngazi zote kusisitiza utoaji wa elimu ya afya na  kujikinga na majanga, bado wahusika tajwa hawana uelewa wa kutosha wa  kukabiliana na magonjwa na majanga. Kwa sababu hizo, Serikali imeona umuhimu  wa kuimarisha elimu kuhusu kujikinga na magonjwa na kukabiliana na majanga  mbalimbali.  Lengo  Kuimarisha utoaji wa elimu kuhusu majanga na magonjwa mbalimbali  yanayoambukiza na yasiyoambukiza katika ngazi zote za elimu na mafunzo.  Matamko   . Serikali itajumuisha stadi za kukabiliana na majanga na kujikinga na  magonjwa mbalimbali katika mitaala ya elimu na mafunzo kwa ngazi zote  kwa kuzingatia mahitaji ya wakati husika.   . Serikali, kwa kushirikiana na wadau, itahakikisha inaweka utaratibu wa  kuendelea kutoa elimu na mafunzo wakati wa majanga na magonjwa ya  mlipuko.    Utafiti na Maendeleo ya Sekta ya Elimu  Maelezo  Misingi ya utoaji na uendelezaji wa elimu na mafunzo pamoja na utatuzi wa  changamoto za jamii unategemea matokeo ya tafiti mbalimbali, ushirikishwaji wa  jamii na wadau wa sekta ya elimu. Tafiti zinaonesha kuwa nchi za Afrika, ikiwemo  Tanzania, zimekuwa zikifanya mabadiliko katika sekta ya elimu bila kufanya tafiti  au kuzingatia taratibu zinazoongoza namna bora ya kuendeleza elimu na mafunzo.  69  Hata hivyo, tangu kupata uhuru, sekta ya elimu nchini Tanzania imepitia  mabadiliko mbalimbali ambayo yalilenga kuendeleza elimu na mafunzo na kutoa  mchango stahiki katika maendeleo ya jamii na Taifa kwa ujumla. Ingawa  mabadiliko hayo yanapaswa kuzingatia tafiti, kiasi kidogo cha fedha zinazotengwa  kwa ajili ya tafiti katika sekta ya elimu hapa nchini kimesababisha tafiti kuwa  chache na kufanyika kwa kutegemea hali ya upatikanaji wa rasilimali kutoka kwa  wadau wa maendeleo wa ndani na nje.  Lengo  Kuwezesha ufanyikaji wa tafiti na matumizi ya matokeo yake katika kuendeleza  elimu na mafunzo nchini.  Matamko    Serikali, kwa kushirikiana na wadau, itaziwezesha na kuimarisha tafiti za  kielimu na matumizi ya matokeo yake katika ngazi zote za elimu na  mafunzo nchini.    Serikali, kwa kushirikiana na wadau, itaimarisha na kuhamasisha taasisi  za elimu ya juu kufanya tafiti na kusimamia matumizi ya matokeo yake  katika kuinua ubora wa huduma za jamii nchini.    Ushirikiano wa Sekta ya Umma na Binafsi katika Utoaji wa Elimu na  Mafunzo  Maelezo  Elimu ni mojawapo ya eneo muhimu la ushirikiano kati ya sekta ya umma na sekta  binafsi ambapo sekta binafsi, kama ilivyo kwa umma, inashiriki kutoa elimu na  mafunzo katika ngazi zote. Hata hivyo, licha ya mchango mkubwa wa Serikali  katika utoaji wa elimu, umuhimu wa kuimarisha ushiriki wa sekta binafsi katika  jukumu hili ni mkubwa sana kutokana na ongezeko la mahitaji. Aidha, ni muhimu  kuimarisha ushirikishwaji wa wadau wote muhimu, ikiwemo wazazi na jamii, katika  utoaji wa elimu. Kwa sababu hiyo, ni muhimu kwa Serikali kuweka mazingira  wezeshi ili kuivutia sekta binafsi na wadau wengine kuongeza ushiriki wao katika  utoaji wa elimu na mafunzo.  70  Lengo  Kuimarisha ushiriki wa sekta binafsi na wadau wengine katika utoaji wa elimu na  mafunzo.  Matamko    Serikali itaimarisha ubia baina ya sekta ya umma, sekta binafsi na wadau  wengine katika utoaji wa elimu na mafunzo katika ngazi zote.    Serikali itaimarisha ushirikishwaji wa wadau mbalimbali katika utoaji wa  elimu na mafunzo katika ngazi zote.  71  SURA YA NNE  MUUNDO WA KISHERIA    Utangulizi  Utekelezaji wa Sera ya Elimu na Mafunzo 2014 Toleo la 2023, utazingatia  mfumo wa kisheria utakaowezesha wahusika kutekeleza majukumu yao  ipasavyo. Matamko ya Sera yanapata nguvu yake ya utekelezaji kutokana na  sheria na kanuni zake.    Sheria za Kusimamia Elimu na Mafunzo  Katika kutekeleza Sera hii, baadhi ya sheria zinazotumika sasa zitabaki kama  zilivyo na nyingine kufanyiwa marekebisho. Sheria zinazoweza kufanyiwa  marekebisho ili kuendana na mahitaji ya sera mpya ni kama zifuatazo:    Mapitio ya Sheria ya Elimu, Sura 353  Sheria hii pamoja na masuala mengine itarekebishwa katika maeneo yafuatayo:  a. Kubainisha umri wa kuanza elimu ya awali na muda wake;  b. Kubainisha umri wa kuanza elimu ya msingi na muda wake;  c. Kutambua elimu ya lazima katika mfumo wa elimu;  d. Kutambua mikondo ya elimu ya jumla na elimu ya amali katika mfumo wa  elimu na mafunzo;  e. Kubainisha lugha ya kufundishia katika ngazi mbalimbali za elimu na  mafunzo;  f. Kubainisha utaratibu wa uteuzi, majukumu na mamlaka ya uwajibikaji wa  wathibiti ubora wa shule na Maafisa Elimu kwa ngazi mbalimbali; na  g. Kuitambua dhana ya uthibiti ubora wa elimu katika mfumo wa elimu na  mafunzo.  72    Mapitio ya Sheria Mbalimbali za Taasisi Zilizo Chini ya Wizara yenye  Dhamana ya Elimu  Sheria mbalimbali za taasisi zilizo chini ya wizara yenye dhamana ya elimu  zitafanyiwa mapitio ili:  a. kubainisha majukumu pamoja na masharti mengine kuendana na mahitaji ya  sasa ya Sera;  b. kuondoa migongano/mfanano wa majukumu kati ya taasisi moja na nyingine;  na  c. kuweka utaratibu wa kuhusiana kiutendaji kati ya taasisi moja na nyingine  hususan kwa taasisi zile ambazo majukumu yao yanategemeana.  Sheria za taasisi zitakazofanyiwa mapitio ni pamoja na:  i. Sheria ya Baraza la Mitihani la Tanzania, Sura 107;  ii. Sheria ya Taasisi ya Elimu Tanzania, Sura 142;  iii. Sheria ya Bodi ya Mikopo ya Wanafunzi wa Elimu ya Juu, Sura 178;  iv. Sheria ya Vyuo Vikuu, Sura 346;  v. Sheria ya Baraza la Taifa la Elimu ya Ufundi na Mafunzo ya Ufundi Stadi,  Sura 129;  vi. Sheria ya Mamlaka ya Elimu na Mafunzo ya Ufundi Stadi, Sura 82;  vii. Sheria ya Bodi ya Huduma za Maktaba Tanzania, Sura 102;  viii. Sheria ya Mfuko wa Elimu, Sura 412; na  ix. Sheria ya Taasisi ya Elimu ya Watu Wazima, Sura 139.  73    Mapitio ya Sheria ya Serikali za Mitaa (Mamlaka za Wilaya), Sura 287 na  Sheria ya Serikali za Mitaa (Mamlaka za Miji), Sura 288  Sheria za Serikali za mitaa zitafanyiwa mapitio ili:  a. Kubainisha majukumu yanayohusiana na usimamizi na uendeshaji wa elimu  katika mamlaka za Serikali za mitaa kuendana na mahitaji ya sasa ya  utekelezaji wa Sera;  b. Kuondoa migongano/mifanano ya kimajukumu ya usimamizi na uendeshaji  wa elimu kati ya mamlaka za Serikali za mitaa na mamlaka zingine za  Serikali; na  c. Kuweka utaratibu wa kuhusiana kiutendaji kati ya mamlaka za Serikali za  mitaa na mamlaka nyingine za Serikali kuhusiana na usimamizi na  uendeshaji wa elimu katika maeneo yao.  74  SURA YA TANO  MUUNDO WA KITAASISI, UFUATILIAJI NA TATHMINI    Muundo wa Kitaasisi  Utekelezaji wa Sera ya Elimu na Mafunzo 2014 Toleo la 2023 utazingatia  muundo mahsusi wa kitaasisi katika ngazi mbalimbali kuanzia ngazi ya Taifa hadi  ngazi za chini kwa kufuata mgawanyo wa majukumu kama ilivyooneshwa katika  sehemu zifuatazo:    Ngazi ya Taifa    Wizara yenye Dhamana ya Elimu na Mafunzo  Majukumu ya wizara yenye dhamana ya elimu na mafunzo ni:    Kutunga Sera ya Elimu na Mafunzo kwa ngazi zote;    Kuandaa mipango na programu za utekelezaji wa Sera;    Kubuni, kutekeleza na kutathmini miradi mbalimbali kwa ajili ya kufikia  malengo ya Sera;    Kuweka viwango vya ubora wa elimu na mafunzo na kusimamia uzingatiaji  wake katika kufikia malengo ya Sera;    Kuandaa muundo fanisi wa kitaasisi kwa ajili ya utekelezaji wa sera na  kumwezesha waziri mwenye dhamana ya elimu kusimamia maendeleo ya  elimu na mafunzo nchini;    Kujenga uwezo wa wizara, taasisi na vyombo vilivyo chini ya wizara kwa ajili  ya kutekeleza sera;    Kutoa miongozo mbalimbali ya utekelezaji wa sera kwa kuzingatia matokeo  ya tathmini, tafiti na taarifa mbalimbali zinazohusu utoaji wa elimu na  mafunzo; na    Kuratibu utekelezaji, ufuatiliaji na tathmini ya sera, mipango, na programu  mbalimbali za uendelezaji wake.  Katika utekelezaji wa sera, sheria, kanuni, miongozo na taratibu za utoaji wa  elimu na mafunzo, wizara yenye dhamana ya elimu na mafunzo itazishirikisha wizara  nyingine, taasisi na wadau wa elimu na mafunzo nchini.  75    Wizara yenye Dhamana ya Elimu na Sekta Nyingine  Wizara yenye dhamana ya elimu itashirikiana na wizara na taasisi mbalimbali zenye  dhamana zinazowezesha utoaji wa Elimu na Mafunzo nchini. Wizara hizo kulingana  na majukumu yake zitasaidia kupatikana kwa huduma stahiki za utoaji wa elimu na  mafunzo. Aidha, wizara yenye dhamana ya elimu itaweka utaratibu wa mawasiliano  ili kuhakikisha utekelezaji wa sera unazingatia utaratibu na miongozo mbalimbali.  Wizara hizo ni pamoja na:  (a) Wizara yenye Dhamana ya Fedha  Wizara yenye dhamana ya fedha itakuwa na jukumu la kuwezesha upatikanaji wa  rasilimalifedha kwa ajili ya ugharamiaji wa Sera katika ngazi zote. Aidha, itahusika  na utoaji wa sera za jumla za kiuchumi, miongozo na mipango ya fedha na takwimu.  (b) Wizara yenye Dhamana ya Utumishi wa Umma  Wizara yenye dhamana ya utumishi wa umma itakuwa na jukumu la kutoa miongozo  kuhusu utawala wa utumishi wa umma, mikataba ya utendaji kazi, maslahi na  mipango ya maendeleo ya rasilimaliwatu na maadili ya utumishi wa umma katika  sekta ya elimu.    Wizara yenye Dhamana ya Teknolojia ya Habari  Wizara yenye dhamana ya teknolojia ya habari itakuwa na jukumu la utekelezaji wa  mkakati kwa kutoa miongozo ya TEHAMA, uendelezaji wa mifumo yake na usalama  wa mifumo hiyo.    Wizara yenye Dhamana ya Ardhi  Wizara yenye dhamana ya Ardhi itakuwa na jukumu la utekelezaji wa Mkakati kwa  kutoa Miongozo ya maendeleo ya ardhi kwa shughuli za elimu na mafunzo; uthamini  wa ardhi na hatimiliki za ardhi kwa maendeleo ya elimu na mafunzo nchini.  (e) Wizara yenye Dhamana ya Afya  Wizara yenye dhamana ya Afya itakuwa na jukumu la ukaguzi wa huduma za afya  76  na kutoa miongozo kuhusu kinga na tiba, chakula na lishe itakayozingatiwa na  taasisi za elimu na mafunzo.  (f) Wizara yenye Dhamana ya Utamaduni  Wizara yenye dhamana ya utamaduni itakuwa na jukumu la kutoa miongozo kuhusu  uhamasishaji na uendelezaji wa utamaduni katika taasisi za elimu na mafunzo.  (g) Wizara yenye Dhamana ya Michezo  Wizara yenye dhamana ya michezo itakuwa na jukumu la kutoa miongozo kuhusu  uhamasishaji na uendelezaji wa michezo katika taasisi za elimu na mafunzo.  (h) Ofisi yenye Dhamana ya Uandishi wa Sheria  Ofisi yenye dhamana ya uandishi wa sheria itakuwa na jukumu la kutekeleza  mkakati kwa kuandika sheria mpya au/na kurekebisha sheria zilizopo ili kuwezesha  utekelezaji wa Mkakati.    Wizara yenye Dhamana ya Ushirikiano wa Kikanda na Kimataifa  Wizara yenye dhamana ya ushirikiano wa kikanda na kimataifa itakuwa na jukumu la  utekelezaji wa mkakati kwa kushirikiana na Wizara yenye dhamana ya elimu katika  kuandaa, kuhuisha na kutekeleza mikataba na itifaki mbalimbali za kuwezesha  uimarishaji wa ushirikiano wa kikanda na kimataifa katika masuala ya elimu na  mafunzo.  (j) Wizara yenye Dhamana ya Maendeleo ya Mtoto  Wizara yenye dhamana ya maendeleo ya mtoto itakuwa na jukumu la kushirikiana  na Wizara yenye dhamana ya elimu katika uwianishaji wa malezi na makuzi ya mtoto  yatolewayo katika vituo vya kulelea watoto na elimu ya awali.  77    Wadau wa Maendeleo  Wadau wa Maendeleo watakuwa na jukumu la kutenga na kutoa rasilimali ili kuwezesha  utekelezaji wa Sera hii; kushiriki katika shughuli mbalimbali zinazolenga kuongeza fursa  na kuinua ubora wa elimu na kuwajengea uwezo wadau mbalimbali wanaotekeleza afua  za utoaji wa elimu na mafunzo nchini.    Sekta Binafsi na Asasi za Kiraia  Sekta Binafsi na Asasi za Kiraia watakuwa na jukumu la kutekeleza Sera kwa kushiriki  katika ujenzi wa shule na Vyuo, kuchangia katika ujenzi wa miundombinu, uzalishaji wa  nyenzo, zana na vifaa vya kufundishia na kujifunzia.    Taasisi na Mamlaka Mbalimbali za Kusimamia Utoaji wa Elimu na  Mafunzo  Taasisi na mamlaka za usimamizi wa elimu na mafunzo zitakuwa na jukumu la  kutoa ithibati, kuthibiti na kusimamia masuala mbalimbali ya elimu na mafunzo  nchini kulingana na majukumu yake kama yatavyoainishwa kisheria. Mamlaka hizo  zitakuwa huru na zenye kauli ya mwisho, isipokuwa pale tu zitakapoelekezwa  vinginevyo na waziri mwenye dhamana ya elimu na mafunzo. Wakati huo huo,  mamlaka hizo zitashirikiana kwa karibu na wizara, idara, taasisi na wadau wote  muhimu katika kutekeleza majukumu yao.    Taasisi na Bodi Mbalimbali za Kitaalamu  Taasisi na bodi zenye wajibu na masuala mbalimbali ya kitaalamu zitawajibika  kusimamia masuala ya utaalamu baada ya wanafunzi kumaliza masomo yao  kwenye taasisi za elimu na mafunzo husika. Vilevile, taasisi na bodi hizo zitawajibika  kuzishauri mamlaka mbalimbali zinazosimamia utoaji wa elimu na mafunzo nchini  katika masuala ya viwango vya elimu na mafunzo yatolewayo. Hata hivyo, taasisi  na bodi za kitaalamu hazitakuwa na mamlaka ya moja kwa moja ya kutoa  maelekezo kwenye taasisi za elimu na mafunzo isipokuwa kwa kupitia kwenye  mamlaka rekebu za taasisi hizo.    Ngazi ya Mkoa  Jukumu la usimamizi wa utekelezaji wa Sera katika ngazi ya mkoa litakuwa la  78  Afisa Elimu wa Mkoa (REO) husika. REO atakuwa na jukumu la kutoa taarifa na  ushauri kwa mamlaka husika kuhusu utekelezaji wa sera na maendeleo ya elimu  na mafunzo katika ngazi hiyo.    Ngazi ya Mamlaka za Serikali za Mitaa  Jukumu la usimamizi na utekelezaji wa Sera katika ngazi ya halmashauri litakuwa  la Mamlaka za Serikali za Mitaa chini ya usimamizi wa Afisa Elimu husika. Afisa  elimu atakuwa na jukumu la kuandaa mipango na bajeti, na kusimamia  uendeshaji wa shule za elimu ya awali, msingi na sekondari kwa kuzingatia  maelekezo ya sera. Afisa elimu husika atakuwa na jukumu la kutoa taarifa na  ushauri kwa mamlaka zinazohusika na utekelezaji wa sera na maendeleo ya elimu  na mafunzo katika ngazi hiyo.  Pia, mamlaka za serikali za mitaa zitahusika katika uanzishaji, usimamizi na  uendeshaji wa shule za elimu ya awali, msingi, sekondari, vituo vya elimu ya watu  wazima na elimu nje ya mfumo rasmi katika maeneo wanayosimamia kulingana na  maelekezo ya sera. Vilevile, zitawajibika kutoa taarifa ya utekelezaji wa sera kwa  mamlaka husika.  Kwa kuongezea, mamlaka za Serikali za mitaa zitasimamia utekelezaji wa sera  kwa kufuata sheria, kanuni, miongozo na taratibu za usimamizi na uendeshaji wa  shule za Serikali na zisizo za Serikali. Katika kutekeleza jukumu hilo, mamlaka  zitatakiwa kushirikiana na wakuu wa shule za msingi na sekondari za  Serikali na zisizo za Serikali, na mashirika na taasisi za Serikali na zisizo za  Serikali katika ngazi hizo. Vilevile, Mamlaka za Serikali za Mitaa katika  utekelezaji wa sera ya elimu na mafunzo zitawajibika kutoa taarifa katika mamlaka  husika ya usimamizi wake.    Shule na Vyuo  Wakuu wa shule na vyuo watasimamia na kutekeleza sera ya elimu na mafunzo  kwa kuzingatia maelekezo ya sera yenyewe. Pia, watawajibika kutoa taarifa za  utekelezaji wa sera katika taasisi zao za usimamizi na kwa mamlaka husika.  79    Jamii na Wazazi/Walezi  Wazazi na walezi ni wadau muhimu katika kuimarisha maendeleo ya elimu kwa  mwanafunzi. Ili kufanikisha hilo, ushirikiano kati ya mzazi/mlezi na walimu au  uongozi wa shule ni muhimu. Majukumu ya mzazi na mlezi ni pamoja na  kuhakikisha upatikanaji wa huduma stahiki kwa mwanafunzi kama vile mavazi,  chakula na lishe, malazi, vifaa vya kujifunzia, ulinzi na usalama. Aidha, ni jukumu la  mzazi/mlezi kufuatilia nidhamu, maadili na mwenendo wa kitabia wa mtoto wake.    Ufuatiliaji na Tathmini  Ufuatiliaji na tathmini ya utekelezaji wa Sera ni jukumu la wizara yenye  dhamana ya elimu na mafunzo kwa kushirikiana na wadau. Wizara itapokea taarifa  ya utekelezaji wa Sera ka m a ilivyofafanuliwa katika Mkakati wa Utekelezaji wa  Sera kutoka kwa watekelezaji. Pia, wizara ina jukumu la kukusanya, kuchambua,  na kuunganisha taarifa za utekelezaji wa sera kutoka kwa wadau mbalimbali wa  sekta ya umma na binafsi. Wadau hao watawajibika kutoa taarifa stahiki kwa  wizara husika ili kufanikisha ufuatiliaji na tathmini ya maendeleo ya utekelezaji wa  Sera. Kwa upande mwingine, wizara itaandaa mpango wa ufuatiliaji na tathmini  ya Sera ambao utaonesha viashiria, vigezo na muda wa tathmini kwa kuzingatia  mkakati wa utekelezaji wa Sera.    Hitimisho  Madhumuni ya Sera ya Elimu na Mafunzo 2014 Toleo la 2023 ni kutoa mwongozo  wa jumla wa utekelezaji wa afua mbalimbali katika maeneo yenye vipaumbele kwa  kushirikisha sekta ya umma na wadau wengine. Katika utekelezaji wa malengo ya  Sera ya Elimu na Mafunzo 2014, Serikali ilitekeleza mikakati mbalimbali  iliyowezesha upatikanaji wa mafanikio makubwa katika utoaji wa elimu na mafunzo  nchini. Mafanikio hayo ni matokeo ya ushirikiano wa wadau mbalimbali wakiwemo  wazazi, jamii, sekta za umma na binafsi na wadau wengine wa maendeleo.  Pamoja na mafaniko hayo, hali ya utoaji wa elimu haijafikia kiwango  kilichokusudiwa.  80  Kwa muktadha huo, Sera ya Elimu na Mafunzo 2014, Toleo la 2023 inalenga  kutatua changamoto kuu saba katika utoaji wa elimu na mafunzo ambazo ni:  mfumo wa elimu kujikita zaidi kwenye elimu ya jumla na kukosa fursa anuai za  elimu na mafunzo kwa kuzingatia mahitaji, njia mbalimbali za ujifunzaji kulingana  na mazingira; mitaala katika ngazi mbalimbali za elimu na mafunzo kutokidhi  mahitaji ya mabadiliko ya kiuchumi, kijamii, kisayansi na kiteknolojia; kuwa na  mfumo usio fanisi wa uthibiti na ithibati ya elimu na mafunzo katika ngazi zote;  upungufu wa nguvukazi ya kutosha yenye maarifa, stadi na ujuzi unaohitajika kwa  ajili ya sekta mbalimbali; mfumo dhaifu wa usimamizi na uendeshaji wa elimu na  mafunzo; mfumo usio wa uhakika na endelevu wa ugharamiaji wa elimu na  mafunzo wenye vyanzo anuai na endelevu; na kutozingatiwa kwa masuala  yanayoibuka ambayo yanaathiri utoaji wa elimu na mafunzo.  