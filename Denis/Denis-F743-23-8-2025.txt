MATUMIZI YA LUGHA YA WAZEE WA KIKE NA ATHARI  ZAKE KWA WATOTO ZANZIBAR  ZAINAB ALI HAFIDH   2014/02/000094/Tz  TASNIFU ILIYOWASILISHWA IKIWA NI SEHEMU YA KUKAMILISHA  MASHARTI YA KUTUNUKIWA SHAHADA YA UZAMILI (M.A) YA  KISWAHILI KATIKA SKULI YA KISWAHILI NA LUGHA ZA KIGENI YA  CHUO KIKUU CHA TAIFA CHA ZANZIBAR (SUZA)  JANUARI, 2018    TAMKO  Tasnifu hii ni kazi yangu mwenyewe na haijawahi kuwasilishwa katika Chuo Kikuu  chochote kwa ajili ya kutunukiwa shahada kama hii au nyengine yeyote Saini  Tarehe  Zainab Ali Hafidh  2014/02/00094/TZ  Msimamizi  Mimi ninathibitisha kwamba kazi iliyoelezwa katika tasnifu hii imefanywa na  mwanafunzi chini ya usimamizi wangu.  Saini Tarehe: January 24, 2018  Prof. Alwiya S. Omar.  Skuli ya Masomo ya Kimataifa/ Programu ya Masomo ya Kiafrika.  Chuo Kikuu Cha Indiana-Marekani.    TABARUKU  Kazi hii naitabaruku kwa wazazi wangu wapedwa baba Ali Hafidh na mama Salama  Mussa, kwa busara na upendo wao wa kunipeleka skuli kupata elimu na kuniongoza njia  bora ya maisha iliyonifanya kufikia hatua hii ya kufanya utafiti wa kiwango cha uzamili.  Aidha naitabaruku hidaya hii kwa mume wangu mpendwa Haji Abdallah, kwa ndugu  zangu Tharuwat Ali Hafidh, Fatma Ali Hafidh, Nasra Ali Hafidh, Raifa Ali Hafidh na  AbubakarAli Hafidh, na kwa wanangu Yahya Haji Abdalla, Arfan Haji Abdalla na Ally  Haji Abdalla kwa uvumilivu na msaada wao wa dhati ulionifanya nikaweza kumaliza  kazi hii kwa utulivu wa hali ya juu.    SHUKRANI  Naanza kwa kumshukuru Mwenyezi Mungu (S.W) kwa kunipa uhai, afya njema, uwezo  na nguvu ya kufanikisha jambo hili. Kwa hakika bila ya uwezo wake lolote haliwezi  kufanyika.  Aidha shukrani zangu za dhati zimwendee msimamizi wangu wa utafiti huu Prof.  Alwiya S. Omar, kwa kukubali kulibeba jukumu hili la kuisimamia vyema kazi hii.  Ninamshukuru kwa uvumilivu wake tokea wakati wa kuandika pendekezo la utafiti hadi  kumalizika kwa kazi hii. Allah ampe maisha mema, na amzidishie imani ili azidi kutoa  michango kwa jamii.  Kadhalika napenda kuushukuru uongozi wa Chuo Kikuu cha Taifa cha Zanzibar, kwa  kuanzisha shahada ya uzamili ya Kiswahili, na kunichagua mimi kuwa miongoni mwa  wanafunzi wa mwanzo wa shahada hii.  Shukrani zangu za pekee kwa wanangu Yahya, Arfan na Ally kwa ustahamilivu wao wa  kukosa mapenzi ya kuwa nami katika kipindi chote cha masomo. Mungu awajaalie  wawe watoto wema.  Shukrani zangu za dhati kwa mume wangu Haji Abdalla kwa kunivumilia katika kipindi  chote cha masomo. Mungu amlipe kila la kheri.  Mwisho natoa shukrani zangu kwa wanafunzi wenzangu wote wa shahada ya uzamili ya  Kiswahili wakiwemo Nadhra Haji Ussi, Silima Haji Hija, Salma Omar na Mohd Idrisa  kwa niaba ya wengine, kutokana na ushirikiano wao walionipa katika kipindi chote cha  masomo. Mungu awazidishie moyo wa kusaidiana na kupendana katika taaluma.   au  BAKIZA : Baraza la Kiswahili Zanzibar  j : umla  mf : mfano  na : namba  uk : ukurasa    IKISIRI  Utafiti huu unazungumzia “Matumizi ya Lugha ya Wazee wa Kike na Athari Zake kwa  Watoto Zanzibar”. Matumizi ya lugha katika jamii yameonekana kuwa yanatumika kwa  namna tafauti. Hali hii imedhihirika kutokana na makundi mbalimbali yaliomo ndani ya  jamii. Tafauti za kijinsi, elimu, rika, uhusiano wa wazungumzaji na muktadha, ndio  sababu ya kuwepo kwa makundi katika jamii, yanayoleta tafauti hiyo katika lugha.  Wazee wa kike kama kundi lilioko katika jamii, watakuwa na namna yao ya kutumia  lugha wanapowasiliana na watoto wao. Ili kujua sifa, muktadha wa matumizi na athari  za lugha hiyo kwa watoto wao Zanzibar, utafiti huu una lengo la kuchunguza matumizi  ya lugha ya wazee wa kike na athari zake kwa watoto.Utafiti umeongozwa na nadharia  ya kijamii ya Fishman (1972) ambapo msingi wake mkuu ni lugha na matumizi yake  katika jamii. Data za utafiti huu zilikusanywa kutumia mbinu ya mahojiano, uchunguzi  makinifu na uchunguzi shirikishi. Matokeo yameonesha kuwa lugha ya wazee wa kike  ina sifa mbalimbali, sifa ambazo zimegawika katika kiwango cha msamiati, sentensi na  maana. Aidha wazee wa kike hutumia lugha kwa mujibu wa muktadha wa jambo husika  na pia imebainika kuwa lugha ya wazee wa kike ina athari chanya na hasi kwa watoto.  Kutokana na matokeo hayo inapendekezwa kuwa wazee wa kike wa kizanzibari  watumie lugha kwa mujibu wa mila na desturi za jamii husika. Na pia kuanzishwe  chombo maalumu kitakachoshughulikia matumizi ya lugha katika vyombo vya kukuza  lugha ya Kiswahili    SURA YA KWANZA  UTANGULIZI    0 Utangulizi  Sura hii imegusia vipengele mbalimbali vinavyohusiana na mada ya utafiti ambayo ni  “Matumizi ya Lugha ya Wazee wa Kike na Athari zake kwa Watoto Zanzibar” ambayo  ni dira katika kufikia malengo ya utafiti na mwisho kupata matokeo yake. Vipengele  hivyo ni usuli wa mada,tatizo la utafiti, malengo ya utafiti, maswali ya utafiti, umuhimu  wa utafiti na mipaka na mawanda ya utafiti.    1 Usuli wa Mada  Lugha ndio nyenzo kuu ya mawasiliano kwa wanadamu wote.Lugha ni mfumo nasibu  unaotumiwa na watu wenye utamaduni mmoja kwa minajili ya mawasiliano kati  yaokama walivyoeleza (Matinde2012 naMartha 2004). Hii inadhihirisha kuwa kila jamii  ina namna yake ya matumizi ya lugha ambayo haiwi sawa na jamii nyengine  kutokanana tofauti za mila, desturi na utamaduni wa jamii moja na nyengine.Kwa hivyo  watumiaji hao wa lugha katika jamii hutumia lugha kwa kuwasilianakatika shughuli zao  za kila siku.  Matumizi ya lugha katika jamii huzingatia masuala mbalimbali ya kijamii kama vile;  tofauti za umri, elimu, kazi, wakati, muktadha, mada,wahusika, uhusiano wa  waazungumzaji,lengo la mazungumzo, na jinsia (Reik 1954; Lakoff 1975;Yule1996;  King’ei 2010; Mekacha 2011; Khamis 2011 na Hanchoko2014). Kutokana na maelezo  hayo wazee wa kike kama kundi fulani katika jamii watakuwa na aina yao ya matumizi     ya lugha wanapowasiliana na watoto wao ambayo itawawezesha kutekeleza majukumu  yao katika jamii.  Katika mazingira ya Zanzibar mtu huitwa mzee akiwa na umri mkubwa, au kwa mujibu  wa majukumu yake au hadhi yakekatika jamii. Kwa mfano, mkuu wa mahali pa kaziau  mtu mwenye jukumu la kuangalia ukoo, huweza kuitwa mzee. Hivyo katika utafiti huu  mzee wa kike hakusudiwi mwanamke mwenye umri mkubwa bali anakusudiwa  mwanamke mwenye jukumu la kulea watoto aliozaa mwenyewe au wakulea tu.  Katika jamii ya Wazanzibari wazee wa kike kama ilivyo kwa wazee wa kiume,  wanajukumu la kuwalea watotona kuwafinyanga ili wawe wema wenye kufuata mila na  desturi zinazokubaliwa na jamii hiyo. Hivyo wazee hao wanapowasiliana na watoto  waohutumia lugha kwa kupashana habari, kuelekeza, kurekebisha, kufunza na pia  kukosoa, huku wakizingatia mila, desturina taratibu za jamii yao (Khamis, 2011).  Kutokana na hayo wazee hao huteuwa maneno na kupanga sentensi kwa mujibu wa  muktadha    na utamaduni wa jamii. Kwani jamii ina umuhimu mkubwa na ndiyo  inayotuwezesha kupata muktadha ambao utasaidia katika kutazama aina gani ya lugha  itakayofaa kutumika katika mazingira fulani.  Matumizi ya lugha ya wazee wa kike yanaathari kwa kiasikikubwa kwa watoto.  Atharihizo zinaweza kuwa chanya au hasi kulingana na jamii husika. Kwa maana hiyo  utafiti huu utajikita katika athari chanya na hasi. Hivyo utafiti huu una lengo la  kuchunguza matumizi ya lugha ya wazee wa kike na athari zake kwawatoto, kwa msingi    1Ni mazingira ambapo jambo hufanyika    wa lughawiya jamii, ili kuweza kubaini sifa za lugha inayotumiwa na wazee hao katika  miktadha mbalimbali ya matumizi pamoja na athari za matumizi ya lugha ya wazee hao  kwa watoto wao.    2 Tatizo la Utafiti  Dhana ya matumizi ya lugha katika jamii imekuwa ikizungumzwa siku hadi siku kama  ni kundi au tabaka fulani katika jamii na wataalamu mbalimbali kama vile;-  Trudgill (1974) amechunguza tafauti katika vipengele vya kifonolojia, mofolojia,  sintaksia na matumizi katika lugha ya wanawake. Lakoff (1975) amechunguza nafasi ya  mwanamke katika lugha. Brend (1975) amechunguza tafauti ya lugha kijinsia katika  Kiingereza cha Kimarekani. Ronald (1977) amechunguza Kiingereza cha Glasqow kwa  kuwahusisha wanawake na wanaume kutoka katika matabaka tafauti la wafanyakazi.  McConnell-Get, Borker na Furman (1980) wamechunguza lugha ya wanawake katika  fasihi na jamii. Msanjila (2007) amechunguza matumizi ya Kiswahili na lugha za kijadi  nchini Tanzaniana. Juma (2008) amechunguza Kiswahili cha asilia cha akina mama  visiwani Zanzibar.  Kazi zote hizo zimetoa fununu ya kuwepo lugha maalumu ya wazee wa kike kwa  watoto wao katika jamii. Hata hivyo kwa upeo na uwelewa wa mtafiti hakuna utafiti  uliochunguza kwa undani matumizi ya lugha ya wazee wa kike kwa watotowao,  kubainisha miktadha ya matumizi ya lugha hiyo, pamoja na athari zake kwa watoto wa  Zanzibar. Hali hii imeacha mwanya wa kitaaluma katika eneo la Lughawiya jamii. Kwa  sababu hii, utafiti huu unakusudia kuziba mwanya huo wa kitaaluma.      3 Malengo ya Utafiti  Utafiti huu umejiwekekea malengo ya aina mbili: Lengo kuu na malengo mahsusi.  Malengo haya yamemuongoza mtafiti katika kuchambua data za utafiti ili kufikia  hitimisho la utafiti huu.    Lengo Kuu  Utafiti huu ulichunguza matumizi ya lugha ya wazee wa kike na athari zake kwawatoto  wao.    Malengo Mahsusi    Kubainisha sifa za lugha ya wazee wa kike kwa watoto wao.    Kufafanua miktadha ya matumizi ya lugha ya wazee wa kike kwa watoto wao.    Kuchambua athari za lugha ya wazee wa kike kwa watoto wao.    4 Maswali ya Utafiti    Ni zipi sifa za lugha ya wazee wa kike kwa watoto wao?    Lugha ya wazee wa kike kwa watoto wao hutumika katika miktadha gani?    Lugha ya wazee wa kike ina athari gani kwa watoto wao?    5 Umuhimu wa Utafiti  Matokeo yaliyopatikana katika utafiti huu yanasaidia kutoa mwangaza juu ya hali halisi  ya utumiaji wa lugha ya wazee wa kike kwa watoto wao, pamoja na namna bora ya  uteuzi wa maneno ya lugha yanayofaa kutumika katika jamii kwa mujibu wa muktadha,  wahusika na mazingira fulani. Aidha yanawahamasisha wazee wa kike kutumia lugha  vizuri kwa mujibu wa mila, desturi, na utamaduni wa jamii husika. Halikadhalika    matokeo ya utafiati huu yanatoa mchango wa kuongeza marejeleo katika taaluma ya  Lughawiya jamii. Aidha utafiti huu una umuhimu wa pekee kwa kuwa ni mpya kwa  aina yake kwa mujibu wa mipaka ya elimu / uelewa wa mtafiti.    6 Mawanda / Mipaka ya Utafiti  Kwa kuwa kisiwa cha Unguja ni kikubwa kwa kufanyia utafiti, utafiti huu ulijikita  katika eneo la Mkoa wa Mjini Magharibi, Wilaya ya Magharibi A na Magharibi B  Unguja.Mtafiti ameteuwa eneo hili kwa kuona kwamba ni rahisi kwake kuwapata  watafitiwa kwa kuwa liko karibu na eneo analoishi mtafiti. Hivyo anaweza kupata data  kwa wepesi.  Kwa upande wa mawanda ya kitaaluma, utafiti huuulijikita katika kubainisha sifa za  lugha ya wazee wa kike kwa watotowao, kufafanua miktadha ya utumiaji wa lugha ya  wazee wa kike kwa watoto wao na kuchambua athari za lugha ya wazee wa kike kwa  watoto.    7 Hitimisho  Sura hii inatoa taarifa mbalimbali zinazohusiana na mada ya utafiti huu ambayo ni  matumizi ya lugha ya wazee wa kike na athari zake kwa watoto. Sura hii imeonekana  kugawika katika sehemu mbalimbali. Sehemu ya kwanza inaeleza usuli wa mada, ya pili  inaeleza tatizo la utafiti,ya tatu inaeleza malengo yautafiti, ya nne inahusu maswali ya  utafiti, ya tano inahusu umuhimu wa utafiti, na sehemu ya sita ni mipaka / mawanda ya  utafiti.    SURA YA PILI  MAPITIO YA MAANDIKO NA KIUNZI CHA NADHARIA    0 Utangulizi  Sura hii inagusia machapisho na mapitio mbalimbali ya kazi tangulizi kuhusiana na  Matumizi ya Lugha ya Wazee wa Kike na Athari zake kwa watoto. Inaeleza kwa ufupi  mchango wa machapisho hayo kwa mada husika. Katika kipengele hiki cha kazi  tangulizi, istilahi mbalimbali zinazohusu mada hii zimezungumziwa. Mwisho  inafafanua nadharia iliyotumika katika utafiti huu, na kuonesha jinsi mkabala huu  unavyoweza kuongoza utafiti huu.    1 Mapitio ya Kazi Tangulizi na Kiunzi cha Nadharia  Mapitio na maandiko ni jumla ya tafiti zote na maandiko yote yanayohusu uchunguzi  wa kina wa maandiko na tafiti zilizotangulia katika eneo fulani la taaluma. Kazi hizo  zinaweza kuwa vitabu, makala au majarida (Cozby na Bates 2012). Lengo la kufanya  mapitio na maandiko ni kutaka kubaini kila kilichofanyika katika mapitio hayo, pamoja  na kubaini pengo lililopo ili kumpa mtafiti njia ya kutaka kuliziba kikamilifu. Mapitio  ya kazi mbalimbali humpa mtafiti muongozo katika kazi yake.    Dhana mbalimbali zilizozungumzwa  Utafiti huu umetumia dhana mbalimbali ambazo zinahitaji kutolewa ufafanuzi ili ziweze  kufahamika kwa uwazi. Dhana hizo ni kama vile;-      Dhana ya Lughawiya jamii  Ni taaluma inayochunguza uhusiano kati ya lugha na jamii (Fishman 1971; Hymes  1972; Labov 1972; Hudson 1985; Trudgil 1974 na Hanchoko 2014). Jamii huundwa na  makundi ya watu kutokana na vigezo tafauti, kikiwemo kigezo cha jinsia. Vigezo hivyo  ndivyo vinavyosababisha kuwepo kwa tafauti ya matumizi ya lugha kulingana na  makundi yaliomo ndani ya jamii. Jambo ambalo hushughulikiwa na lughwiya jamii.  Hali iliyosababisha kuwepo kwa matumizi ya lugha ya vijana, watoto, wazee,  wanawake, wanaume, wasomi, na kadhalika ndani ya jamii. Hali hii ndio iliyomuongoza  mtafiti kuchunguza matumizi ya lugha ya wazee wa kike na athari zake kwa watoto  katika jamii ya Wazanzibari.  Mtoto ni mtu aliyechini ya umri wa wazazi wake (BAKIZA 2010). Kwa mujibu wa  Kituo cha Sheria na Haki za Binadamu (2013) mtoto ni mtu aliyechini ya umri wa  miaka kumi na nane. Kwa hivyo katika utafiti huu dhana ya mtoto imechukuliwa kuwa  ni mtu yoyote aliyechini ya umri wa miaka kumi na nane.  Athari kwa mujibu wa Sleiman (2012) ni yale mambo yanayoonekana kubakia katika  jamii na kuyaendeleza katika maisha yao kama ni utamaduni wa jadi yao. Kijelezi hiki  cha athari kina upungufu mambo hayo si lazima yaweze kubakia na kuendelezwa katika  jamii, isipokuwa yanaweza kubakia iwapo mambo hayo yatakuwa na yana manufaa  katika jamii, na kama ni kinyume chake, jamii huyakemea na kuyaondoa ili yasije  yakaleta madhara katika jamii. Kwa maana hiyo utafiti huu umejikita katika athari  chanya na hasi.      Mapitio ya Kazi Tangulizi  Kazi mbalimbali zimefanywa juu ya matumizi ya lugha ya kijinsia. Katika kazi hizo  zipo zilizozungumzia lugha ya wanawake tu. Vilevile zipo kazi zilizozungumzia lugha  ya wanawake na kuilinganisha na wanaume, na zipo kazi chache zilizozungumzia lugha  yawazee wa kike pekee.  Jesperson (1949) amechunguza kuhusu mitindo ya lugha kwa kulinganisha  mazungumzo ya wanawake na wanaume. Uchunguzi wake umeonesha kuwa, wanawake  wanaingilia kati mazungumzo jambo ambalo husababisha kutumia sentensi zisizo  malizika. Hali hii huwa inatoa nafasi kwa mtu mwengine kuendelea na jambo  linalozungumzwa. Pia ameeleza kuwa wanawake wanavunja sheria ya mazungumzo  ambayo inamtaka mzungumzaji azungumze mpaka amalize, ndipo mzungumzaji  mwengine achukue nafasi ya kuzungumza. Hali ambayo iko tafauti katika mazungumzo  ya wanaume. Katika maelezo yao wameeleza mtindo wa lugha inayotumiwa na  wanawake na wanaume tu, lakini hakuelezea mtindo huo una athari gani kwa watoto.  Labov (1966) amefanya utafiti kuhusu Mgawanyiko wa Kingereza katika Jamii ya New  York. Amefafanua kuwa wanaume wanatumia sana maneno ya misimu yaani maneno  yanayozuka na kutoweka katika jamii, ambayo huzushwa na kikundi cha watu  wachache. Hii inadhihirisha kwamba wanaume hao hufanya hivyo kwa lengo la kuficha  jambo fulani ambalo halitakiwi kufahamika na watu wote. Kinyume na wanawake  ambao katika matumizi yao ya lugha hawatumii sana misimu. Hata hivyo, kwa vile kazi  hii imegusa na imechambua lugha ya wanaume na wanawake bila ya kuhusisha na     watoto, imetoa mwanya kwa mtafiti katika uchunguza matumizi ya lugha ya wazee wa  kike na athari zake kwa watoto.  Wolfram (1969) amefanya uchunguzi kuhusu tafauti ya mazungumzo katika Lahaja ya  Negro. Utafiti wake ulihusisha wanawake 50 weusi na weupe, wenye umri kati ya miaka  sita na nane, katika sehemu ya Lexington na Mississippi Marekani. Matokeo ya  uchunguzi huu yameonesha kuwa wanawake weusi katika matumizi yao hawatumii  sauti / z / katika nafsi ya tatu umoja (yeye), mfano wanatumia ‘he go’, ‘he do’, badala ya  ‘he goes’ na ‘he does’ kama inavyotumika katika kiingereza sanifu. Pia amebaini kuwa  wanawake weusi hawatumii kitenzi kishirikishi kwa mfano wanasema ‘he gonna’  badala ya ‘he’s gonna’ katika kiingereza sanifu.  Utafiti huu umebainisha zaidi aina ya lugha itumiwayo na wanawake weusi kuliko  wanawake weupe katika jamii hiyo. Lakini haikubainisha athari gani wanaweza kupata  watoto kutokana na aina hiyo ya lugha inayotumika.  Trudgill (1974) na Coaets (1986) wameeleza tafauti katika vipengele vya kifonolojia,  mofolojia, sintaksia na matumizi. Uchunguzi wao unaonekana kulingana kwa matokeo  kuwa wanawake wanatumia matamshi sanifu ukilinganisha na wanaume. Aidha  wanawake wanatofautiana na wanaume katika matumizi ya kiimbo. Hii inadhihirisha  kuwa wanawake katika usemaji wao wanatumia aina mbalilmbali ya viimbo jambo  ambalo halijitokezi katika mazungumzo ya wanaume.Utafiti wa Trudgill na Coaets  (wameshatajwa) umeangalia tofauti ya lugha ya wanawake na wanaume na kubainisha     namna makundi hayo mawili yanavyotumia lugha yao, nawala hakuonesha lugha  inayotumiwa na makundi hayo ina athari gani kwa watoto.  Lakoff (1975) amechunguza nafasi ya wanawake katika lugha.Uchunguzi wake  umehusisha wazungumzaji wanawake na wanaume wa lugha ya Kiingereza katika jamii  ya Kimarekani. Matokeo ya uchunguzi huu yameonesha kuwa wanawake wanatumia  lugha ya upole kuliko wanaume. Mfano “Oh! masikini umeweka tena siagi kwenye friji”  (lugha ya wanawake) wakati wanaume wanatumia maneno ya kurusha mfano “Pumbavu  umeweka tena siagi kwenye friji” (uk. 50) (Tafsiri ni yangu).Vilevile umeonesha kuwa  lugha ya wanawake inatumia maneno yenye kuonesha sifa kama vile tamu, inapendeza,  baridi, safi, kubwa na mafano wa hayo (uk. 51) (Tafsiri ni yangu). Pia amethibitisha  kuwa wanawake wanatumia mitindo ya sentensi amrishi ya upole wakati wanaume  wanatumia mitindo ya sentensi ya moja kwa moja kwa mfano Tafadhali funga mlango  (lugha ya wanawake) na Funga mlango ni (lugha ya wanaume). Tafsiri ni yangu  (uk.56). Lakoff anazidi kufafanua kuwa hii inatokana na kaida za jamii ambazo  zinamfanya mwanamke kuwa hivyo. Lakoff ameeleza jinsi lugha ya wanawake na  wanaume inavyotumika katika jamii ya Marekani, na haikuonesha matumizi hayo ya  lugha katika jamii ya Wazanzibari.  Ronald (1977) alifanya utafiti katika Kiingereza cha Glasgow. Katika utafiti wake  Ronald (keshatajwa) alihusisha makundi mawili ya wanawake na wanaume kutoka  katika matabaka tofauti ya wafanyakazi na watu wa kawaida. Katika utafiti huu  alionesha kuwa wanawake wanatumia matamshi yenye kuonyesha hadhi kuliko     wanaume. Piamazungumzo ya wanawake yana heshima, na kila mtu anaitwa kwa  mujibu wa hadhi yake aliyonayo katika jamii. Kwa mfano; Kutumia maneno kama;  muheshimiwa, shekhe, mpenzi, bwana, na mfanowa hayo (Tafsiri ni yangu).  Ronald (keshatajwa) amezungumzia tafauti ya lugha ya wanawake na wanaume na  hakuzungumzia lugha ya wazee wa kike kwa watoto.  Haas (1978) amechunguza tafauti ya mazungumzo ya wanawake na wanaume kama  inavyoonekana katika jamii na ushahidi wake. Utafiti wake ulihusisha tafiti mbalimbali  zilizofanywa kuhusu matumizi ya lugha ya wanawake na wanaume. Matokeo ya utafiti  wake yameonesha kuwa mazungumzo ya wanawake na wanaume yanatafautiana katika  mitindo, mada, maudhui, na matumizi. Pia ameeleza kuwa mazungumzo ya wanawake  yanatumia lugha ya upole. Wanawake wanatumia maneno yenye kueleza hisi, maneno  yenye kuomba radhi, sentensi zisizo malizika na mazungumzo yao yanahusu habari za  nyumbani na familia. Na wanaume wanatumia lugha isiyo sanifu, ni wasemaji sana na  mazungumzo yao yanahusu michezo, pesa, na biashara, na wanatumia maneno ya  mkato.  Utafiti wa Haas (keshatajwa) umeeleza tafauti ya lugha ya wanawake na wanaume kwa  ujumla, bila ya kuonesha tafauti hizo katika jamii mahsusi kama ya Zanzibar.  Khamsakul (1998) alitafiti juu ya mitazamo juu ya kabila la Tailand na namna  wanavyoitumia lugha hiyo, ili kubaini matumizi ya lugha katika kabila la Tailand.  Matokeo ya utafiti huo yameonesha kuwa vijana hutumia lugha ya asili kwa kiasi  kidogo ukilinganisha na wazee. Utafiti huu umeeleza kwa ujumla matumizi ya lugha     kati ya vijana na wazee tu, bila ya kueleza vijana na wazee hao kama ni wanawake au  la, na pia haukueleza matumizi hayo iwapo yana athari yoyote kwa mtoto katika jamii.  Broadbridge (2003) alichunguza tafauti ya mazungumzo baina ya wanawake na  wanaume. Katika uchunguzi wake alihusisha wanawake na wanaume waliofanya kazi  pamoja muda mrefu katika skuli moja ya Kiingereza iliyoko Tokyo. Matokeo ya utafiti  huu yanaonesha bila ya kutumia mifano kuwa, wanaume wanaingilia kati mazungumzo  ya wanawake. Wanaume wanatumia maneno ya kiapo kuliko wanawake na pia  wanaume wanatumia maneno ya kutupatupa na wanawake wanatumia viashiria vya  msikilizaji kama ndio, mmm na kadhalika. Matokeo haya yanakwenda sambamba na  matokeo ya (Tannen, 1990). Utafiti huu umeeleza tafauti ya wanawake na wanaume  lakini hakuonesha athari za lugha hiyo kwa watoto.  White (2003) amechunguza utumizi wa kazi za kiisimu wa wanawake na wanaume  katika muktadha wa mazungumzo usio rasmi uchunguzi na mjadala. Utafiti huu  ulihusisha wazungumzaji wanawake na wanaume wazaliwa wa lugha ya Kiingereza.  Matokeo ya utafiti huu yameeleza kuwa wanaume katika mazungumzo yao na  wanawake wanatumia amri na wanawake ni wapokeaji wa amri. Pia wanawake  wanatumia lugha sanifu katika mazungumzo yao kuliko wanaume, hii imeelezwa kuwa  inatokana na wao wenyewe kutambua hadhi yao katika jamii. Wanawake pia wanatumia  viashiria vya kusikiliza kuliko wanaume kama ndio, ah, mmm kuliko wanaume (uk.10)  (Tafsiri ni yangu). Na pia wanawake wana sifa ya kudakiza mazungumzo kuliko  wanaume, jambo ambalo linasababisha kuvunja sheria ya kuzungumza (uk.13).    Utafiti huu umeonesha vipengele vya kiisimu katika mazungumzo ya wanawake na  wanaume, lakini haukuonesha vipengele hivyo vya kiisimu vinaweza kuleta athari gani  kwa watoto.  Angel (2004) alifanya utafiti kuhusu matumizi ya lugha katika ujumbe wa simu za  kiganjani, kwa wanafunzi wanawake na wanaume wa Chuo Kikuu cha Hong Kong.  Matokeo ya utafiti huu yameeleza bila ya mifano kuwa jinsia ya kike ndio wanaotumia  zaidi mawasiliano haya katika maamkizi ya kila siku kama kutakiana kheri, katika  krismasi na sherehe za kuzaliwa. Jambo ambalo ni kinyume na wanaume ambao wao  huzingatia zaidi maudhui ya kimapenzi. Ingawa utafiti huu ulilenga kutaka kujua  matumizi ya lugha katika ujumbe mfupi wa simu kwa jinsia zote. Lakini haukujikita  katika jinsia moja ya tu ya kike, na pia haukuonesha athari za matumizi hayo ya lugha  kwa watoto.  Mathooko (2007) aliandika tafauti za lugha ya wanawake na wanaume kwa ujumla bila  ya kutoa mifano kuwa, tofauti hizo zinajitokeza katika kiwango cha fonolojia,  mofolojia, sintaksia na sentensi. Kadhalika amebainisha kuwa wanawake wanatumia  viashiria vya maswali sana katika mazungumzo yao, pichi ya kiwango cha juu, cha  sauti, na hutumia lugha yenye muktadha wa kisanifu, hawaamrishi na hutumia hutumia  mitindo mipyamipya mambo ambayo huleta mabadiliko katika lugha yao. Ama  wanaume hutumia lugha kali na kavu, hawatoi hisia zao, na hutumia lugha ya  kuamrisha. Maelezo haya ni muhimu kwa mtafiti, kwani yamechangia kwa kiasi  kikubwa kuona mpishano uliopo kati ya lugha ya wanawake na wanaume katika     matumizi yao ya lugha. Ingawa hayakueleza yanatumika katika muktadha gani na kwa  jamii gani.  Msanjila (2007) amechunguza matumizi ya Kiswahili na Lugha za kijadi nchini  Tanzania. Matokeo ya uchunguzi huu yamebaini kuwa, wanawake wanatumia zaidi  lugha za kijamii kuliko Kiswahili kutokana na dhima yao katika jamii ya kurithisha  lugha ambayo wanauwelewa nayo na kuimudu vizuri, ili wasipate tabu katika  mawasiliano yao, wakati wanaume wanatumia lugha hizo za kijadi baadhi ya wakati tu.  Utafiti huu umezungumzia matumizi ya lugha za kijadi na lugha ya Kiswahili kwa  wanawake na wanaume kwa pamoja. Bila ya kuangalia matumizi hayo ya lugha kwa  wazee wa kike pekee katika jamii ya Wazanzibari.  Al-khatib na Sabbah (2008) wamechunguza kuhusu uchaguzi wa lugha katika kuandika  ujumbe mfupi katika mitandao kwa wanafunzi wa kike na kiume wa Chuo Kikuu cha  Jordan, kwa kuihusisha lugha ya Kiarabu na Kiingereza. Matokeo ya utafiti huu  yameonesha bila ya kutumia mifano kuwa, wanawake ndio wanaotumia ubadilishaji wa  lugha zaidi kuliko wanaume. Ambapo wanaume hupendelea kutumia Kiarabu pekee.  Aidha wameeleza sababu ya kubadili lugha ya Kiingereza na Kiarabu kuwa ni urahisi na  wepesi wa kuandika, pamoja na udogo wa nafasi ya kuandika lugha ya Kiarabu.Utafiti  huu uliangalia lugha inayotumika zaidi kati ya Kiingereza na Kiarabu katika  mawasiliano ya simu kwa wanawake na wanaume, na hawakuangalia katika jamii  nyengine kama ya Waswahili.    Juma (2008) amezungumzia Kiswahili Asilia cha Akina Mama Visiwani Zanzibar.  Katika utafiti wake amebaini kuwa Kiswahili cha asilia cha akina mama hao, hutumia  lugha ya upole katika mawasiliano yao, na si mara nyingi kumkata mtu jina. Jambo  ambalo hujenga mapenzi na ukaribu kwa watu. Halikadhalika kwa upande wa malezi  ameeleza bila ya kutoa mifano ya lugha hizo kuwa hutegemea na mazingira, huweza  hutumia lugha ya upole, masikitiko, ukali, mapenzi, ushawishi, kukaripia, hisi na  kupashana. Ufafanuzi wa Juma umezungumzia Zanzibar kwa ujumla kwa maana ya  Unguja na Pemba, na umegusia mawasiliano ya wanawake tu. Wakati utafiti huu  umejishughulisha zaidi Unguja na unawahusu wazee wa kike na watoto, jambo ambalo  Juma hakuligusia.  King’ei (2010) wakati akizungumzia tafauti katika matumizi ya lugha, amebainisha  mambo ambayo yanaathiri lugha kuwa ni cheo, kiwango cha elimu, mazingira, hali ya  muhusika, njia ya mazungumzo na uana. Aidha ameeleza tafuti ya lugha ya wanawake  na wanaume bila ya mifano kuwa lugha ya wanawake hudhihirisha unyenyekevu, upole,  na uadilifu. Kinyume na wanaume, wao hudhihirisha kiburi, maamrisho na kujiamini  (uk.17). Maelezo ya King’ei yamebeba sifa za jumla zinazojitokeza katika tafauti kati ya  wanawake na wanaume. kwa vile dunia ni pana na yenye utamaduni tafauti, na kwa vile  lugha ni kipengele cha utamaduni pia huweza kutafautiana. Hivyo mtafiti ameamua  kuchunguza matumizi ya lugha ya wazee wa kike na athari zake kwa watoto Zanzibar.  Goumi na wenzake (2011) walichunguza urefu na lengo la mazungumzo mafupi ya  simu za kiganjani. Utafiti ulihusisha vijana wa kike na kiume ambao wanazungumza     Kifaransa. Matokeo ya utafiti huu yanonesha kuwa vijana wa kike ndio wanaoandika  sana wakati wote ili kuonesha uhusiano wa kirafiki na kimapenzi. Kwa upande wa  wanaume wanaandika wanapofika umri wa miaka 17 hadi 18. Kwa vile matumizi ya  lugha ni mapana na yanafanyika katika mazingira tafauti na jinsia tafauti, hali hii  imemfanya mtafiti kuchunguza matumizi ya lugha ya wazee wa kike na athari zake kwa  watoto wao katika mazingira ya Zanzibar.  Hamad (2014) alitafiti sifa ya lugha ya wanawake katika jamii ya Waswahili. Katika  utafiti wake amehusisha wanawake katika Mkoa wa Mjini Magharibi Unguja.  Hivyoamebainisha kuwa wanawake wanatumia lugha ya adabu yenye kuficha matusi na  karaha. Maneno hayo hufichwa kwa kutumia semi na viashiria mbalimbali. Kwa mfano:  Hahaha kimesha mtojea kitojo (uk.10). Hamad (keshatajwa) anazidi kufafanua kuwa  wanawake wana ufasaha wakati wanapotumia lugha na ni waangalifu katika uteuzi wa  maneno katika kuyatamka na kuyatumia. Aidha Hamad anaeleza kuwa lugha ya  wanawake ina matumizi ya kiimbo ambayo hutumiwa katika hali ya uigo kwa lengo  maalumu lililokusudiwa na msemaji kama ni kukejeli, kushawishi, kubembeleza, au  kupoza. Mfano kusemea puani, kusema kimatembe, kimathee au kuregeza sauti. Utafiti  wa Hamad (keshatajwa) umejikita katika kuangalia sifa za lugha ya wanawake tu katika  lugha ya Kiswahili, hivyo umebainisha sifa mbalimbali za lugha hiyo, lakini  haikuchunguza athari zake kwa watoto.  Salim (2014) ametafiti matumizi ya Kipemba katika shughuli za kielimu na mawasiliano  ya nyumbani kwa wapemba waliohamia Unguja. Matokeo ya uchunguzi wake     yameonesha sababu ya kutumika Kipemba katika mawasiliano ya nyumbani bila ya  kutumia mifano ni kuwa, wanawake wanadhima maalumu ya kijamii ya kurithisha  lugha kwa watoto, kwani wao ndiwo walimu wa mwanzo wa kuongoza ujifunzaji wa  lugha kwa watoto, ambao muda mwingi wanakuwa na mama zao katika mazingira ya  nyumbani. Hali hii ndio inayowafanya watoto kutumia Kipemba katika mazingira ya  nyumbani, kwani ndio lugha ambayo mama anaizungumza. (uk.64). Uchunguzi huu wa  Salim (keshatajwa) umeonesha lugha ambayo mzee wa kike anaitumia anapokuwa  nyumbani kwa watoto wake, lakini haukuonesha athariyoyote ambayo mtoto anaweza  kuipata kutokana na lugha inayotumiwa na mzee wake.  Hassan (2015)2  ametafiti kuhusu tofauti ya mawasiliano kati ya wanawake na wanaume  kisiwani Pemba. Katika uchunguzi wake amefafanua kuwa katika mazingira ya  nyumbani wanawake wanatumia lugha laini na ya upole katika kuwabembeleza watoto  wao. Mfano poleee, pole mama. (uk.8). Anazidi kufafanua kuwa wanawake  wanapokuwa katika mazingira ya hospitalini wanatumia lugha ya masikitiko na lawama  kutokana na mambo yanayowakuta katika sehemu hiyo. Kwa mfano Siku hizi hakuna  madaktari, hakuna huduma, kazi yao ni kukashifu tu. (uk.12). Jambo ambalo ni kinyume  na wanaume. Hassan (keshatajwa) katika utafiti wake amezungumzia tofauti ya  mawasiliano kati ya wanawake na wanaume bila ya kueleza athari ya tafauti hizo kwa  watoto.    2Mawsilisho ya semina. (2016).“Tofauti ya Mawasiliano kati ya wanawake na wanaume kisiwani  Pemba” . SUZA (haijachapishwa)    Juma (2015)3  amechunguza tofauti ya kijinsia katika utumiaji wa lugha ya Kiswahili  kwa vijana wa kike na wa kiume Zanzibar. Katika utafiti wake amegundua kuwa vijana  wa kiume wanatumia lugha ya ulaghai wanapokuwa na vijana wa kike kwa lengo la  kukubaliwa matakwa yao. Pia amebainisha kuwa wanawake na wanaume wanafupisha  maneno katika mazungumzo yao. Mfano neno shem badala ya shemegi (uk.12). Pia  ameelezea kuwa wanaume katika mazungumzo yao wanachanganya lugha ya Kiswahili  na Kingereza. Kwa mfano, naona unainjoy (uk.11). Utafiti wa Juma umeegemea zaidi  katika kuangalia matumizi ya lugha ya Kiswahili kwa vijana wa kike na wakiume, na  umeeleza jinsi vijana hao wanavyoitumia lugha hiyo katika jamii. Na haukuangalia  matumizi ya lugha kwa wazee wa kike na athari zake kwa watoto.  Khosravizadeh na Khanlarzadeh (2015) wamechunguza lugha ya wanawake na  wanaume. Uchunguzi wao uliwahusisha wanawake na wanaume kutoka katika jamii ya  Wairani, kutoka katika matabaka tafauti ya kijamii. Matokeo ya uchunguzi wao  yanaonesha bila ya kutumia mifano kuwa wanawake katika mazungumzo yao  wanatumia lugha ya upole, ni wazungumzaji sana, wanaelezea hisia zao na wanaingilia  kati mazungumzo, wakati wanaume wanazungumza maneno ya viapo na  wanazungumzia zaidi kuhusu kazi zao. Utafiti huu umezungumzia matumizi ya lugha ya  wanawake na wanaume nchini Iran. Jambo ambalo limemshawishi mtafiti kuchunguza  matumizi ya lugha ya wazee wa kike kwa watoto wao Zanzibar.    3Mawasilisho ya semina. (2016). Tofauti ya kijinsia katika utumiaji wa lugha ya kiswahili kwa vijana wa  kike na kiume Zanzibar . SUZA (haijachapishwa)    Pamoja na kuwepo wataalamu wengi waliofanya utafiti kuhusu matumizi ya lugha kwa  jinsia ya kike, kutokana na uwelewa wa utafiti hakuna mtafiti yeyote aliyeangalia  matumizi ya lugha ya wazee wa kike kwa kuangalia sifa za lugha ya wazee wa kike,  muktdha wa matumizi wa lugha ya wazee wa kike pamoja na athari za lugha hiyo kwa  watoto Zanzibar. Kutokana na hali hiyo, Utafiti huu umekusudia kuchunguza matumizi  ya lugha ya wazee wa kike ili kuweza kuona lugha hiyo ina athari yoyote kwa watoto  katika jamii ya Kizanzibari au la.    2 Kiunzi cha Nadharia  Utafiti huu umeongozwa na nadharia ya kijamii. Nadharia hii imeasisiwa na Fishman  (1972). Fishman (keshatajwa) alianzisha nadharia hii katika kuonesha lugha na  matumizi ya lugha husika katika jamii. Giglioli (1972) akimnukuu Fishman  (Keshatajwa) anadhihirisha tabia za wanajamii katika matumizi ya lugha husika.  Fishman (keshatajwa) anafafanua kuwa mielekeo kuhusu lugha hutegemea muktadha  wake kimatumizi. King’ei (2010) akiendeleza nadharia hii amesemakuwa muktadha ni  muhimu katika matumizi ya lugha kwani ndio unaomuongoza mzungumzaji kuteuwa  lugha mwafaka kila mara ili kukidhi mahitaji ya mawasiliano yake. Kutokana na  muktadha mtumiaji wa lugha hufahamu atumie lugha gani, kwa nani, na pahala gani.  Nadharia hii inazidi kufafanua kuwa matumizi ya lugha katika jamii hutegemea  watumiaji wa lugha husika, shughuli inayofanywa, na pia mada inayozungumzwa.  Kwa mujibu wa nadharia hii matumizi ya lugha katika jamii yanaweza kufanyika katika  sehemu mbalimbali kama: ofisini, nyumbani, shule, hospitalini na misikitini. Pia     matumizi ya lugha katika maeneo haya huongozwa na mahusiano ya mzungumzaji,  umri, mada, mahala na jinsia Mathooko (2007). Naye Mukhwana (2008) anasisitia kuwa  huwezi kujadili lugha fulani bila ya kuzingatia uhusiano wa wazungumzaji wa lugha  husika, rika, jinsia, muktadha, na mazingira yanayosababisha kuwepo kwa mazungumzo  hayo. Kwa kuzingatia haya katika jamii, watu hutumia lugha kama nyenzo ya kuijenga  jamii, ili iwe njema na yenye maadili yanayokubalika na jamii hiyo. Kwani matumizi ya  lugha yanaleta athari mbalimbali kwa msikilizaji wa lugha husika. Hivyo mtazamo huu  wa kijamii wa Fishman hutumiwa kubainisha matumizi ya lugha kwa mtu kama  mwanajamii ili kuweza kujitofautisha na watu wengine ndani ya jamii.  Kwa kuwa nadharia hii ina husu lugha na matumizi yake katika jamii, mtafiti ameamua  kuitumia nadharia hii ili iwe muongozo katika kuchunguza sifa ya lugha ya wazee wa  kike, muktadha wa matumizi ya lugha hiyo, ili kuweza kubaini athari zina zoweza  kutokea kutokana na matumizi ya lugha hiyo kwa watoto katika jamii ya Zanzibar.    3 Hitimisho  Surahii imefafanua istilahi zilizotumika katika utafiti huu. Pia imeonesha kazi tangulizi  mbalimbali pamoja na machapisho zinazohusiana na matumizi ya lugha ya wazee wa  kike na kufafanua kazi hizo na kuzihakiki. Pia mapengo ambayo hayakuzibwa na  watangulizi yamebainishwa. Na imeeleza kiunzi cha nadharia kinachoongoza utafiti huu  na kubainisha sababu za kutumika kwake    SURA YA TATU  MBINU ZA UTAFITI    0 Utangulizi  Sura hii imegusia vipengele kadhaa ili kufanikisha upatikanaji wa data za utafiti.  Vipengele hivyo ni pamoja na mbinu za ukusanyaji wa data, ambapo njia kadhaa  zilizotumika zimebainishwa. Vilevile imebainisha sampuli ya watafitiwa, pia eneo  lililofanywa utafiti. Vilevile imetaja vifaa vilivyotumika katika ukusanyaji wa data na  mwisho kueleza mbinu zilizotumika katika uchambuzi wa data.    1 Mbinu za Ukusanyaji wa Data  Utafiti huu umetumia mbinu ya uchunguzi makinifu, mahojiano na uchunguzi shirikishi.    Uchunguzi Makinifu  Katika uchunguzi makinifu mtafiti amechunguza na kunakili mazungumzo ya wazee wa  kike kwa watoto wao. Ili aweze kupata data zenye ukweli na uhalisia (Gray 2004).  Mtafiti alitumia njia hii kwa sababu alihitaji kusikia lugha ya wazee wa kike  wanapowasiliana na watoto wao, kwa lengo la kupata kuelewa uzungumzaji wao halisi  wanapowasiliana na watoto wao katika miktadha mbalimbali, ili aweze kupata data  halisi kutoka kwa watafitiwa.    Mahojiano/Usaili  Mahojiano ni maongezi ya ana kwa ana, kwa simu au barua pepe kati ya watu wawili au  zaidi kwa lengo la kukusanya taarifa au maoni kuhusu jambo fulani (Kombo na Tromp,  2006).    Mbinu hii imetumikakwa wazee wa kike na kwa baadhi ya watoto wenye umri kati ya  miaka 8 hadi 17. Hivyo mtafiti ameweza kupata nafasi ya kukutana na watafitiwa ana  kwa ana jambo ambalo limemuwezesha kupata data sahihi na za moja kwa moja kutoka  kwa watafitiwa, kwani watafitiwa wamepata nafasi ya kujieleza vizuri, hasa kwa wazee  ambao hawana uwelewa wa maandishi. Lakini pia mtafiti amepata nafasi ya kuuliza  maswali ya ziada kwa watafitiwa ili kupata ufafanuzi wa jambo analolitaka.    Uchunguzi Shirikishi.  Mtafiti ameshiriki katika mazungumzo ya wazee wa kike na katika mazungumzo ya  watoto, na kunakili taarifa zinazohusu utafiti huu. Utafiti umetumia mbinu hii katika  mazingira ya nyumbani, kwenye mikusanyiko ya watu kama harusini, matangani  namitaani, ili kuweza kubaini lugha ya wazee wa kike na athari za lugha hiyo kwa  watoto wao. Hivyo, mtafiti kupitia mbinu hii, ameweza kupata data zenye ukweli na  uhakika.    2 Kundi Lengwa  Kwa mujibu wa Walliman (2011) kundi lengwa ni jumla ya vitu vyote vinavyohusika  katika kufanyia utafiti. Yaani watu, vitu na matukio. Kwa ujumla kundi lengwa ni jumla  ya walengwa wote wa utafiti ambapo ndani yake sampuli ya watafitiwa inaweza  kuchaguliwa. Hivyo katika utafitihuu, kundi lengwa ni wazee wa kike wenye umri  kuanzia miaka 25 na kuendelea, wenye watoto ama wakuwazaa wenyewe au  wakuwalea, kwani wao mara kwa mara wanatumia lugha kuwasiliana na watoto wao, na  watoto wakike na kiume wenye umri kuanzia miaka 4 hadi 17, kwani nao ndio     wanaoathirika sanana lugha inayotumiwa na wazee wao wakati wa kuwasiliana nao,  wanaoishi katika maeneo ya Darajabovu, Mwera na Tomondo. Walengwa hawa  wamechaguliwa katika utafiti huu kwa sababu ndio wenye uwezo wa kutoa taarifa  zinazohitajika katika utafiti huu.    3 Sampuli na Usampulishaji wa kundi lengwa  Sehemu hii imezungumzia sampuli na usampulishaji wa kundi lengwa.    Sampuli ya Utafiti  Kothari (2004) anafafanua Sampuli kuwa ni kundi dogo la watafitiwa ambao  wameteuliwa kutoka kundi kubwa. Watafitiwa hao ni watu au vitu ambavyo mtafiti  huteuwa kwa ajili ya kuwakilisha sifa na tabia za kundi ambalo humsaidia mtafiti kupata  taarifa kutoka sampuli hiyo, kwa kuzingatia malengo na aina ya utafiti husika.Utafiti  huu umehusisha sampuli watu 80. Wazee wa kike 20 wenye umri kuanzia miaka 25 hadi  40, na wazee wa kike 20 wenye umri kuanzia miaka 41na kuendelea, watoto wa kike na  kiume 20 wenye umri kati ya miaka 4 hadi 11na watoto 20 wenye umri wa miaka 12  mpaka 17.  Mgawanyo huu wa sampuli ya watafitiwa unawasilishwa kama ifuatavyo:    Jadweli Na.1: Idadi ya Sampuli ya Watafitiwa wazee wa kike  Watafitiwa Waliotarajiwa Walioshiriki  Wazee wa kike wenye umri wa miaka 25-40 20 20  Wazee wa kike wenye miaka 41na kuendelea 20 20  JUMLA 40 40  Jadweli Na. 2: Idadi ya Sampuli ya Watafitiwa watoto  Watafitiwa Wanawake Wanaume Waliotarajiwa Walioshiriki  Watoto wenye  umri wa miaka  4-11   10 10 20 20  Watoto wenye  umri kati ya  umri wa miaka  12-17   10 10 20 20  JUMLA 20 20 40 40    Jumla ya watafitiwa 80 waliotarajiwa kushiriki katika utafiti huu wameshiriki.  Watafitiwa hao ni wazee wa kike 20 wenye umri kati ya 25- 40, na wazee wa kike 20  wenye umri wa miaka 41 na kuendelea. Na watoto wa kike na kiume 20 wenye umri  kati ya miaka 4-11 na watoto wa kike na kiume 20 wenye miaka kati ya miaka 12-17.    Usampulisaji  Kwa mujibu wa Trochim (2006) usampulishaji ni mchakato unaohusu uteuzi wa kundi  dogo la watafitiwa kutoka katika kundi kubwa la watafitiwa, kwa ajili ya kufanya  makisio ya kundi lengwa. Kothari (2009) anabainisha aina mbalimbali za usampulishaji  ikiwa ni pamoja na usampulishaji nasibu tabakishi. Kothari (keshatajwa) anafafanua  usampulishaji nasibu tabakishi ni mbinu ya usampulishaji ambapo kila sampuli katika  idadi kubwa ya kundi la watafitiwa, inayo fursa ya kuteuliwa kuwa sampuli ya utafiti.  Utafiti huu umetumia mbinu hii kwa kuwateuwa wazee wa kike wenye kulea watoto  waliozaa wenyewe au wakulea tu, pamoja na watoto wa kike na kiume wenye umri  kuanzi miaka 4 hadi 17. Kwa kuzingatia mbinu hii watafitiwa 80 waliteuliwa kwa  kuzingatia kigezo cha umri na jinsia.  Mtafiti aliamua kutumia sampuli ya aina hii katika utafiti wake, kwa sababu aliamini  kuwa, aina hii ya sampuliitamuwezesha kupata taarifa zinazofaa na wakilishi wa kundi  lengwa katika utafiti huu    4 Eneo la Utafiti.  Utafiti huu umefanyika katika Wilaya ya Magharibi A na Magharibi B Unguja. katika  maeneo ya Mwera, Darajabovu na Magogoni. Mtafiti ameteuwa eneo hili kwa kuona     kwamba ni rahisi kuwapata watafitiwa,kwa kuwa liko karibu eneo analoishi mtafiti.  Hivyo anaweza kupata data kwa wepesi.    5 Vifaa vya Utafiti  Vifaa mbalimbali vimetumika katika ukusanyaji wa data. Vifaa hivyo ni pamoja na:    Kalamu na Karatasi  Kalamu na karatasi zimetumika kwa ajili ya kunukuu mambo ya msingi wakati wa  kumsikiliza mzungumzaji.    Kinasasauti  Hiki ni kifaa kilichotumika kurikodia sauti wakati mahojiano na watafitiwa yanafanyika.  Kifaa hichi ni muhimu kwani kimempa fursa mtafiti kuyapata maneno halisi  aliyozungumza mtafitiwa.    Kompyuta  Kompyuta pia imetumika kwa mambo mengi ili kufanikisha utafiti huu kama vile,  kuhifadhi data, uchapaji wa taarifa zilizorikodiwa nyanjani.    Flash/ Kifyonzaji  Kifaa hiki kimetumiwa katika utafiti huu kwa lengo la kuhifadhi na kusafirisha data pale  ambapo panahitajika.      Shajara  Shajara imetumika kuandika masuala muhimu kama tarehe, majina, umri na taarifa  mbalimbali za watafitiwa, maeneo ya utafiti na matukio mengine yaliofaa kuandikwa  kwa lengo la kurejelewa baadaye.    6 Mbinu za Uchambuzi wa Data  Taarifa zilizopatikana wakati wa ukusanyaji wa data zimewasilishwa na kuchambuliwa.  Katika uchambuziwa wa data, mtafiti ametumia mikabala ya aina mbili. Mkabala wa  kiidadi (kitakwimu) na usio wa kiidadi (kimaelezo). Mkabala wa kiidadi ni mbinu ya  kuchanganua data ambayo hutumia nambari wakati wakurikodi na kuchanganua taarifa  Williman (keshatajwa). Namkabala usio wa kiidadi ni mbinu ya kuchanganua data  ambayo mtafiti hueleza data zake kwa kutumia maelezo (Enon, 1998). Mkabala huu  unafafanuliwa na Kress (2008) kuwa unaelezea kwa namna gani na kwa nini matokeo  yametokea. Kwa kuwa mikabala yote miwili nimuhimu katika utafiti huu, mtafiti  aliamua kuchanganua data zake kwa kutumia mkabala wakiidadi na usio wa kiidadi.  Mtafiti aliamua kutumia mkabala wa kiidadi ili kupata takwimu sahihi za data. Aidha  mtafiti ametumia mkabala usio wa kiidadi kwa kuwa baadhi ya data zilizokusanywa  zilikuwa na majibu ya kimaelezo yanayogusa majibu ya muhojiwa, hivyo zilihitaji  kelezwa kwa maelezo. Data zilizopatikana zimewasilishwa kwa maelezo na  zimeambatanishwa na majadweli kwa njia ya asilimia ili kubainisha matumizi ya lugha  ya wazee wa kike na athari zake kwa watoto Zanzibar.      7 Hitimisho  Sura hii imefafanua namna utafiti ulivyofanyika na vifaa vilivyotumika wakati wa  kukusanya taarifa za utafiti huu. Pia imegusia vipengele vilivyofanikisha upatikanaji wa  data za utafiti huu. Ambapo imeeleza mbinu za ukusanyaji wa data, sampuli na  usampulishaji wa watafitiwa, maeneo yaliohusika katika utafiti huu, vifaa vilivyotumika  katika utafiti na imeeleza mbinu za uchambuzi na uchanganuzi wa data za utafiti.    SURA YA NNE  UWASILISHAJI NA UCHANGANUZI WA DATA    0 Utangulizi  Sura hii inawasilisha na kuchambua data zilizokusanywa juu ya “Matumizi ya Lugha ya  Wazee wa Kike na Athari Zake kwa Watoto”. Data zote zilizokusanywa kwa njia ya  mahojiano, uchunguzi makinifu, na uchunguzi shirikishi zinawasilishwa na  kuchambuliwa kwa kina katika sura hii.  Utafiti umetumia data za moja kwa moja kutoka kwa watafitiwa. Kwa mujibu wa  Vartanian (2011) data za moja kwa moja ni data za msingi ambazo zimekusanywa na  mtafiti kutoka kwa watafitiwa wake kupitia mbinu kama mahojiano ya kundi lengwa,  uchunguzi shirikishi, na uchunguzi makinifu. Data hizo zilizokusanywa kutoka kwa  watafitiwa zimegawanywa na kuchambuliwa kwa kufuata aina nne za sampuli A, B, C  na D. Sampuli A ni wazee wa kike wenye umri kati ya miaka 25 – 40. Sampuli B ni  wazee wa kike wenye umri wa miaka 41nakuendelea. Sampuli C ni watoto wa kike na  kiume wenye umri kati ya miaka 4-11, na sampuli D ni watoto wa kike na kiume wenye  umri kati ya miaka 12-17. Watafitiwa wanaoishi katika maeneo ya Darajabovu, Mwera  na Tomondo.  Mgawanyo huu umefanyika ili kuweza kutoa nafasi kwa mtafiti ya kuchanganua data  kwa urahisi na kufanya ulinganishi wa matokeo ya watafitiwa na kuelewa utafauti wa  matokeo ya watafitiwa.    Uwasilishaji na uchambuzi wa data umefanyika kwa kuzingatia malengo mahsusi ya  utafiti pamoja na maswali yanayoambatana na malengo ya utafiti huu.    1 Kubainisha sifa za lugha ya wazee wa kike kwa watoto wao.  Lengo la kwanza la utafiti huu lilikuwa ni kubainisha sifa ya lugha ya wazee wa kike  kwa watoto wao. Kwa kutumia mbinu ya mahojiano, uchunguzi makini na uchunguzi  shirikishi, taarifa mbalimbali zilikusanywa kutoka kwa watafitiwa ili kupata majibu ya  maswali yanayojibu swali la lengo hili. Lengo hili liliwakilishwana maswali matatu  yenye majibu yafuatayo:    Tafauti kati ya lugha ya wazee wa kike na lugha ya watu wengine  Majibu ya watafitiwa ya swali hili, yamepatikana kwa kutumia mbinu ya mahojiano na  mbinu ya uchunguzi shirikishi, ambapo watafitiwa 70 walipata nafasi ya kujibu swali  hili.  Jumlaya watafitiwa 20 kutoka sampuli A, wamejibu, kati yao watafitiwa 19 sawa na  asilimia 95 wamejibu ‘ndio’, na mtafitiwa 1 sawa na asilimia 5 amejibu ‘hapana’.  Katika Sampuli B, watafitiwa 20 wamejibu, kati yao watafitiwa 17 sawa na asilimia 85  wamejibu‘ndio’ na watafitiwa 3 sawa na asilimia 15 wamejibu ‘hawaelewi’. Katika  Sampuli C watafitiwa 10 wamejibu, ambapo watafitiwa 5 sawa na asilimia 25 wamejibu  ‘ndio’, mtafitiwa 2 sawa na asilimia 10 wamejibu ‘hapana’, na mtafitiwa 3 sawa na  asilimia 15 wamejibu ‘hawaelewi’. Na katika Sampuli D watafitiwa 20 wamejibu, kati  yao watafitiwa 10 sawa na asilimia 50 wamejibu ‘ndio’, watafitiwa 4 sawa na asilimia  20 wamejibu ‘hapana’, na watafitiwa 6 sawa na asilimia 30 wamejibu     ‘hawaelewi’.Jadweli namba 3 linafafanuwa majibu ya watafitiwa yanayoonesha kuepo  kwa tafauti kati ya lugha ya wazee wa kike na lugha ya watu wengine.  Jadweli Na: 3.Idadi ya Watafitiwa wanaoonesha tafauti ya lugha ya wazee wa kike   Sampuli   ya   watafitiwa  Ndio Hapana Sielewi  Sampuli A(J=20) 19 (95 %) 01 (5 %) 0 (0 %)  Sampuli B (J=20) 17 (85 %) 03 (15 %) 0 (0 %)  Sampuli C (J=10) 05 (25 %) 02 (10 %) 03 (15 %)  Sampuli D (J=20) 10 (50 % ) 04 (20 %) 6 (30 %)  Jumla kuu ( 70) 51 10 09  Chanzo: Data kutoka uwandani 2016    Tafsiri ya matokeo  Jumla ya watafitiwa19 sawa na asilimia 95 katika sampuli A, watafitiwa 17 sawa na  asilimia 85 katika sampuli B, watafitiwa 5 sawa na asilimia 25 katika sampuli C, na  watafitiwa 10 sawa na asilimia 50 katika sampuli D, ambao wameshiriki wameonesha  kuwa lugha ya wazee wa kike inatofautiana na lugha ya watu wengine. Idadi hii  inafanya jumla ya watafitiwa 51 sawa na asilimia 85 kati ya watafitiwa wote walionesha  kuepo tafauti ya lugha ya wazee wa kike na watu wengine. Vilevile jumla ya mtafitiwa  1 sawa naasilimia 5 katika sampuli A, watafitiwa 3 sawa na asilimia 15 katika sampuli  B,watafitiwa 2 sawa na asilimia 10 katika sampuli C, na watafitiwa 4 sawa na asilimia     20 katika sampuli D, wameonesha kuwa lugha ya wazee wazee wa kike haina tofauti na  lugha ya watu wengine. Idadi hii inafanya jumla ya watafitiwa 10 sawa na asilimia 16  kati ya watafitiwa wote ambao wamesema hakuna tofauti kati ya lugha ya wazee wa  kike na lugha ya watu wengine. Pia jumla ya watafitiwa 3 sawa na asilimia 20 katika  sampuli D, na watafitiwa 6 sawa na asilimia 30, hawaelewi kama kuna tafauti ya lugha  ya wazee kike na lugha ya watu wengine. Idadi hii inafanya jumla ya watafitiwa 9 sawa  na asilimia 15 ya watafitiwa wote ambao hawaelewi kama kuna tafauti ya lugha ya  wazee wa kike na lugha ya watu wengine.  Matokeo haya ya utafiti yamemshawishi mtafiti kusema kuwa, Lugha ya Wazee wa  Kike kwa watoto wao ni tafauti na lugha ya watu wengine. Hii ni kutokana na idadi  kubwa ya watafitiwa ambao wameonesha kuwepo kwa tofauti hiyo, hasa Sampuli A na  B ya watafitiwa. Kadhalika mtafiti ameshawishika kusema kuwa watafitiwa wengi wa  sampuli A na B ndio walioonesha kuwepo kwa tafauti hiyo kutokana na uzoefuwalionao  watafitiwa hao wa kutumia lugha kwa watoto wao. Ukilinganisha na watafitiwa wa  sampuli C na D idadi yao ni ndogo kutokana uwelewa wao mdogo walionao kuhusu  tafauti ya lugha ya wazee wao wa kike na watu wengine.    Sifa za Lugha ya Wazee wa Kike  Katika kupata majibu ya swali hili, mbinu ya mahojiano na uchunguzi makinifu  ilitumika ili kupata majibu ya uhakika kutoka moja kwa moja kwa watafitiwa, ambayo  yalisaidia kupunguza dosari. Mbinu hii ya mahojiano ilitumika kwa baadhi ya  watafitiwa wa sampuli A, B na D. Na mbinu ya uchunguzi makini ilitumika pia kwa     sampuli A, B, C na D. Hii ni kutokana na baadhi ya watafitiwa kuwa na uzito katika  kutoa maelezo ya lugha wanazozitumia kwa watoto wao. Hivyo, watafitiwa wote 80  walipata fursa ya kushiriki katika kujibu swali hili. Na majibu yaliyopatikana  hayakutafautiana kati ya majibu yaliyopatikana kwa mbinu zote mbili.  Sifa hizo pamoja na mifano iliyotolewa na watafitiwa imeonekana kugawika katika  viwango vitatu: i) kigawango cha msamiati, ii) sentensi, na iii) maana.  Jadweli namba 4, 5 na 6 yanafafanua majibu ya watafitiwa.  Jadweli Na. 4 : Mifano ya sifa ya lugha ya wazee wa kike katika kiwango cha  msamiati.  Na Lugha ya wazee wa  kike  Mifano ya lugha Watumiaji wa lugha  1 Lugha ya heshima /  cheo.     Shangazi     Babu  Sampuli B  2 Lugha ya upole 1. Nyamaza tena.     Njooee.  Sampuli B  3 Lugha kubembeleza 1. Pole ee.   2Hakula ee  Sampuli B  4 Lugha ya ukali 1. Mshenzi weye.     Shetani mkubwa we.     Toto hilihili  Sampuli A  5 Lugha ya ukarimu  na ihsani     Ahsante.     Shukrani.  Sampuli A na B  Chanzo: Data kutoka Uwandani: (2016).    Katika mifano iliyotolewa katika jadweli namba 4, linalobainisha matumizi ya lugha  katika kiwango cha msamiati, imegundulika kuwa, watafitiwa katika sampuli A na B,  wanatumia lugha tofauti wanapowasiliana na watoto wao. Lugha hizo wanazozitumia  zinatafautiana kulingana na watumiwaji. Hali hii imebainisha kuwa kuna baadhi ya  lugha zinatumiwa na sampuli A tu na ziko lugha zinazotumiwa na sampuli B pekee.  Lakini pia kuna baadhi ya lugha zinatumiwa na watafitiwa wa sampuli A na B kwa  watoto wao. Angalia mifano ifuatayo:-  Kielelezo  Mf = mfano    Lugha ya heshima / cheo.  Mf:1. Shangazi.  Mf: 2. Babui.  Katika mfano huu wa lugha ya heshima au cheo, kuna utumikaji wa msamiati yenye  kuonesha sifa ya heshima au cheo fulani kwa mtoto anayeitwa jina hilo, badala ya  kutumika jina lake halisi alilopewa na wazazi wake. Mfano wa misamiati hiyo ni  yaliyokolezwa katika mfano 1 na 2 katika jadweli namba 4. Pia imebainika kuwa  watafitiwa katika sampuli B ndio watumiaji zaidi wa lugha hii, kwa jinsia zote mbili za  watoto. Kutumika kwa misamiati hiyo inaonesha heshima ya mtu aliye na jina hilo  alilopewa mtoto husika katika familia. Matokeo haya yanakwenda sambamba na  matokeo ya Ronald (keshatajwa) ambayo yanaeleza kuwa mazungumzo ya wanawake  yana heshima na kila mtu huitwa kwa mujibu wa hadhi yake aliyonayo katika jamii. Na     Haji (keshatajwa)    ambayo yanaeleza kuwa wazungumzaji wazawa wa Kiswahili  Zanzibar huitana kwa hutumia maneno ya heshima wanapokutana kama ni sehemu ya  utamaduni wao. Haji kashatajwa amefafanua maneno hayo kuwa ni kama baba, mama,  ami, majina haya wayoyatumia kuitana, huweza kuwa na uhusiano wa kifamilia,  wanaojuana tu, au hawajuani kabisa, ili kuonesha heshima, adabu au upole.    Lugha ya upole.  Mf:1. Nyamaza tena.  Mf: 2. Njoo ee.  Katika mifano hiyo ya lugha ya wazee wa kike, ndani yake muna maneno ambayo  yanatamkwa kwa upole. Maneno wenyewe ni nyamaza katika mfano1 na njoo katika  mfano namba 2. Maneno hayo yanatamkwa na watafitiwa kwa upole. Imebainika kuwa  maneno hayo yanapotumiwa huonesha upendo fulani kwa mtoto. Na aghalabu maneno  hayo hujitokeza mwanzoni mwa tungo. Lugha hii yenye sifa hii hutumiwa na watafitiwa  wa sampuli B kwa watoto wa jinsia zote. Matokeo haya yanalingana na matokeo ya  Lakoff (1975) kuwa wanawake wana sifa ya kutumia ya kutumia maneno ya upole  katika mazungumzo yao.    Lugha ya kubembeleza.  Mf: 1. Pole ee.  Mf: 2.Hakula ee.  Katika mfano huu wa sifa ya kubembeleza, kuna utumiaji wa maneno yenye    4 Mawasilisho ya semina Maneno ya Heshima katika Kiswahili: Utendi wa Wazungumzaji Wazawa  Kulingana na Rika na Jinsia zao Mjini Zanzibar (haijachapishwa).    kubembeleza. Imebainika kuwa, watafitiwa hutumia misamiati hiyo kwa watoto wao  wakiwa wamefikwa na jambo fulani. Mfano wa maneno hayo ni kama pole ee, na  hakula ee na mengineyo. Maneno hayo yanapotumiwa na watafitiwa hutumiwa katika  hali ya upole ili kumfanya mtoto anaeambiwa lugha hiyo aamini kuwa mzee wake  anamjali. Pia imethibitika kuwa watafitiwa wa katika sampuli B ndio wanaotumia zaidi  lugha hii kuliko wa sampuli A. Vilevile watafitiwa huitumia lugha hii kwa watoto wa  jinsia zote.    Lugha ya ukali.  Mf: 1. Mshenzi weye.  Mf: 2. Shetani mkubwa we.  Mf: 3. Toto hili hili.  Katika mfano huu, kuna utumiaji wa maneno yenye sifa ya ukali. Maneno hayo baadhi  ya wakati huwa ni majina ya viumbe, watu wabaya na baadhi ya wakati hutumia majina  yaliyokuzishwa, kama ambavyo mfano namba 1-3 unavyoonesha katika maneno  yaliyokolezwa katika hati za mlalo. Kutumika kwa maneno haya ni kwenda kinyume na  utamaduni wa Kizanzibari.  Kadhalika imethibitika kuwa maneno hayo hutumiwa na watafitiwa wanapokuwa  wamejawa na hasira katika nyoyo zao. Watafitiwa wa sampuli A ndio watumiaji wa  lugha hii, kwa watoto wa jinsia zote. Matokeo haya yanalingana na matokeo ya Juma  kashatajwa ambayo yanaeleza kuwa, katika malezi kina mama wa visiwani Zanzibar  hutumia lugha tafauti kulingana na mazingira ya jambo husika ikiwemo lugha ya ukali.      1. 2.5 Lugha ya ukarimu / ihsani.  Mf:1. Ahsantee.  Mf:2. Shukrani.  Katika mifano hiyo, inaonesha watafitiwa wanatumia misamiati yenye kuonesha sifa ya  ukarimu na ihsani kwa watoto wao. Kwa kawaida misamiati ya aina hiyo hutumiwa  iwapo watoto wametenda jambo jema kwa wazee wao, kama kutumika anapotumwa,  kupika vizuri, kusafisha vizuri na mengineyo. Mfano wa maneno hayo ni kama  yanavyoonekana katika mfano namba 1-2 wa lugha hii. Aidha, imedhihirika kuwa  misamiati hii hutumiwa na watafitiwa wa sampuli A na B kwa jinsia zote za watoto.  Sifa ya lugha ya wazee wa kike katika kiwango cha sentensi  Katika kiwango cha sentensi, imebainika kuwa lugha inayotumiwa na wazee wa kike  ina sifa ya kutumia sentensi za aina mbalimbali.Jadweli namba 5a na 5b yanafafanua  zaidi.    Jadweli Na 5a: Mifano ya sifa ya lugha ya wazee wa kike katika kiwango cha  sentensi  Na Lugha ya wazee wakike Mifano ya lugha Watumiaji wa lugha  1 Lugha amrishi 1. Kakoshe vyombo     Kacheze nje  Sampuli A na B  2 Lugha ya ushushuzi 1. Nguo zake chafu kama  hana wazee     Domo lake baya kwa  kulia ovyo  Sampuli A  3 Lugha ya udanganyifu 1. Nisubiri nakwenda  kuchoma sindano.     Usende kucheza kule  kuna babu anaiba  watoto  Sampuli A na B  4 Lugha ya hamasa/  Ushawishi     Ramadhani hii ukifunga  yote nitakununulia nguo  nzuri.     Ukipasi vizuri nitakupa  zawadi  Sampuli A na B  5 Lugha ya vitisho 1. Hapana kusema hivyo  mdomo utakatika.     Dada lete kisu  tumpasue tumbo tuone  kama hajala halua.  Sampuli B  Chanzo: Data kutoka uwandani( 2016)    Jadweli Na 5b: Muendelezo wa mifano ya sifa ya lugha ya wazee wa kike katika  kiwango cha sentensi  Na Lugha ya wazee  wa kike   Mifano ya lugha Watumiaji wa  Lugha  6 Lugha ya maapizo 1. Kila ukiambiwa husikii basi hilo  ulitakalo Mungu atakupa.     Kwa usomaji uwo utafeli tu.  Sampuli A na B  7 Lugha ya nasaha 1. Uchafu ni ila, hasa kwa mwanamke  anatakiwa awe safi.     Jitahidi kusoma mwanangu ili na  wenzako wafuate nyayo zako.  Sampuli B  8 Lugha ya kusifu 1. Khamisi anajua kuandika uyo, hebu  andika wakuone.     Mwanangu huyu si mvivu hebu njoo  nikutume.  Sampuli B  9 Lugha ya kukatisha  Tamaa     Kwa tabia yako iyo, ndio maana  huendi pahala.     Kwa ujeuri ulionao hupakiwi kabisa  kwenye gari.  Sampuli A  10 Lugha ya ushauri 1. Bora kila jumamosi ufue sare zako.     Ahmed mwanangu hebu leo  kamwangalie babu yako.  Sampuli B  Chanzo: Data kutoka uwandani (2016)  Katika mifano iliyotolewa katika jadweli namba 5a na 5b imebainika kuwa watafitiwa  katika sampuli A na B wanapowasiliana na watoto wao wanatumia sentensi zenye sifa  mbalimbali kama vile amrishi, ushushuzi, udanganyifu, hamasa, vitisho, maaapizo,  nasaha, kusifu, kukatisha tamaa na ushauri. Aidha imethibitika kuwa lugha ya wazee wa  kike inatafautiana kulingana na watumiaji, hivyo kuna lugha zinazotumiwa na sampuli  A tu, na ziko ambazo zinatumiwa na sampuli B, na pia ziko ambazo zinatumiwa na  sampuli zote mbili za watafitiwa. Pia imebainika kuwa baadhi ya wazee wa kike  wanatumia lugha kwa mujibu wa mila, desturi na utamaduni wa kizanzibari, na baadhi     yao hawafuati hivyo, wanatumia kwa mujibu wa matakwa yao. Angalia mifano  ifuatayo:-    Lugha amrishi.  Mf 1. Kakoshevyombo.  Mf 2.Kacheze nje.  Katika mfano huu zimetumika sentensi zenye sifa ya amri, amri hiyo iliyotumika katika  sentensi, watafitiwa wameeleza kuwa ni lazima itekelezwe na muhusikamara moja  ndani ya muda husika. Mfano unaonekana katika sentensi namba 1 na 2 wa lugha hii.  Pia imebainika kuwa sentensi za ina hii hutumiwa kwa jinsia zote za watoto, na  watumiaji wa lugha ya aina hii ni sampuli A na B ya watafitiwa.    Lugha ya ushushuzi.  Mf:1.Kanzu lake chafuu kama huna wazee.  Mf:2. Domo lake baya kwa kulia ovyo.  Mfano huu unaonesha kuwa kuna utumiaji wa maneno ya kushushua au kuumbua.  Maneno hayo yanapotumika humfanya anayeambiwa kujisikia vibaya kutokana na aibu  anayoipata. Mfano wa maneno hayo ni domo lake baya katika mfano na 1 na kanzu lake  chafu katika mfano namba 2.Pia imethibitika kuwa watafitiwa hutumia lugha hii  kutokana na kuchoshwa na tabia mbaya ya mtoto wake.Watafitiwa hutumia lugha ya  aina hii kwa jinsia zote. Pia watumiaji wa lugha hii ni sampuli Aya watafitiwa.    Lugha ya udanganyifu.  Mf:1. Nisubiri nakwenda hospitali kuchoma sindano.    Mf:2. Usende kucheza kule kuna babu anaiba watoto.  Katika mfano huu, kuna utumiaji wa sentensi zenye sifa ya kudanganya. Imebainika  kuwa sentensi hizo huwa hazina ukweli wowote juu ya kile kinachosemwa ndani yake.  Bali watafitiwa huzitumia ili kumfanya anaeambiwa aweze kuamini maneno hayo bila  shaka yeyote. Mfano angalia sentensi namba 1 na 2 ya lugha hii. Pia imebainika kuwa  lugha hii hutumiwa na sampuli A na B ya watafitiwa, kwa jinsia zote tu.    Lugha ya hamasa /ushawishi.  M1. Ramadhani hii ukifunga yote nitakununulia nguo nzuri.  M2. Ukipasi vizuri nitakupa zawadi.  Katika mfano huu kuna utumiaji wa sentensi yenye sifa ya ushawishi au hamasa ndani  yake. Ushawishi huo uliomo humfanya yule anaeambiwa ashajihishike au ahamasike  katika kufanyajambo fulani lililozungumzwa na mzee wake. Angalia mfano wa 1 na 2  wa lugha hii. Pia imethibitika kuwa lugha hii hutumiwa na watafitiwa wa sampuli A na  B kwa watoto wa jinsia zote.    Lugha yavitisho.  Mf:1. Hapana kusema hivyo, mdomo utakatika.  Mf: 2. Dada lete kisu tumpasue tumbo tuone kama hujala halua.  Katika mfano huu kuna utumiaji wa sentensi zenye sifa ya vitisho. Watafitiwa  wameeleza kuwa maneno hayo ya vitisho hutumiwa kwa ajili ya kumtisha yule  anaezungumza naye, ili atishike kutokana na yale yaliyozumzwa katika sentensi hizo.  Mfano wa vitisho hivyo ni mdomo utakatika katika sentensi namba 1, na tumpasue     tumbo katika sentensi namba 2. Kadhalika imebainika kuwa lugha hii hutumiwa na  watafitiwa kwa jinsia zote za watoto. Aidha watafitiwa wa sampuli B ndio watumiaji  zaidi wa lugha hii.    Lugha ya maapizo.  M1. Mtoto weye kila ukikatazwa husikii, basi hilo ulitakalo Mungu atakupa.  M2. Kwa usomi wenyewe huo utafeli tu.  Katika mfano huu wa sentensi, umebainika kuwa kumetumika maneno yenye sifa ya  maapizo. Maneno hayo hutumiwa na watafitiwa kutokana na tabia mbaya za watoto  wao. Maneno yenye kuapiza katika sentensi hizo, yamejitokeza mwishoni mwa sentensi  na kuonesha msisitizo. Mfano wa maneno hayo ni utafeli tu, katika mfano wa 1 na  Mungu atakupa katika mfano wa 2. Vilevile sentensi hizi hutumiwa na watafitiwa wa  sampuli A na B, kwa watoto jinsia zote.    Lugha ya nasaha.  Mf: 1. Uchafu ni ila hasa kwa mwanamke anatakiwa awe safi.  Mf: 2. Jitahidi kusoma mwanangu ili na wenzio wafuate nyayo zako.  Katika mfano huu kuna utumiaji sentensi zenye sifa ya kutoa nasaha. Sentensi hizo  hutumiwa na watafitiwa katika hali ya upole na masikitiko ya hali ya juu. Aidha  imebainika kuwa lugha hii huwa na hali ya makatazo fulani ndani yake. Maneno ya  kukataza yaliomo katika sentensi hizi ni kama vile unatakiwa uwe msafi, katika mfano  1, hivyo maneno haya yanakataza uchafu. Katika mfano 2 jitahidi kusoma, maneno  haya yanakataza uvivu katika masomo. Makatazo hayo yaliomo katika sentensi     yanawezekana yakawa ya moja kwa moja au kinyume chake, kama ilivyothibitika  katika mfano namba I kuwa umetumia makatazo ambayo si ya moja kwa moja. Na  katika mfano namba 2 umetumia makatazo ya moja kwa moja. Na pia imebainika kuwa  watumiaji zaidi wa sentensi hii ni sampuli B na huitumia kwa jinsia zote .    Lugha ya kusifu.  Mf: 1. Khamisi anajua kusoma huyo, hebu soma akusikie.  Mf: 2. Mwanangu huyu si mvivu, hebu njoo nikutume.  Katika mfano huu, kuna utumiaji wa sentensi zenye sifa ya kusifu. Imebainika kuwa  maneno hayo yanapotumika, muhusika hupata hamu ya kutekeleza jambo kwa haraka  lile aliloagizwa na mzee wake, jambo ambalo mwanzo alikaidi kulitekeleza. Mfano wa  maneno ya kusifu yaliyotumika ni anajua kuandika katika mfano 1 na si mvivu katika  mfano 2. Aidha, lugha hii hutumiwa na watafitiwa wa sampuli B kwa jinsia zote.    Lugha ya kukatisha tamaa.  Mf: 1. Kwa tabia yako iyo ndio maana huendi pahala.  Mf: 2. Kwa ujeuri ulionao hupakiwi kabisa kenye gari.  Katika mfano huu, imethibitika kuwa kuna utumiaji wa sentensi zenye sifa ya kukatisha  tamaa. Mbali ya lugha hii kuwa na sentensi zenye sifa hii, lakini pia maneno yake  yanavunja moyo kwa mlengwa katika kupata au kutendewa jambo fulani.Maneno  yanayoonesha hali hii ni huendi pahala katika mfano wa 1 na hupakiwi kwenye gari  katika mfano 2. Pia imebainika kuwa lughahii hutumiwa na sampuli A, na kwa jinsia  zote.      Lugha ya ushauri.  Mf:1. Bora kila jumamosi ufue sare zako.  Mf: 2. Ahmed mwanangu leo nenda kamwangalie babu yako.  Katika mfano huu kumetumika sentensi zenye sifa ya ushauri. Katika sentensi hizo  muna maneno ambayo yanatoa ushauri kwa muhusika wa kutenda mambo fulani  ambayo anayatenda kimakosa kutokana na kuwa hana uzoefu nayo. Aidha imegundulika  kuwa mtafitiwa hutumia sentensi hizi kwa mlengwa, katika hali ya upole. Mfano angalia  sentensi 1 na 2 katika lugha hii. Pia lugha hii hutumia na sampuli B ya watafitiwa kwa  jinsia zote.  Lugha ya wazee wa kike katika kiwango cha unyume wa maana.  Sifa ya lugha ya wazee wa kike ni kutumia sentensi ambayo ina kinyume cha maana.  Maana ambayo iko tafauti na sentensi wenyewe ilivyo. Jadweli namba 6 lifuatalo  linafafanua.  Jadweli Na:6: Mifano ya lugha ya wazee wa kike katika kiwango cha unyume wa  maana.  Na  Lugha ya wazee wa  kike  Mifano ya lugha Watumiaji wa  lugha  1 Lugha ya kinyume 1. Na kesho kaombe tena pesa.     Ukirudi skuli pita ukicheza we  mpaka saa 9 ndio uje hapa.  Sampuli A na B  Chanzo: Data kutoka uwandani (2016)      Lugha ya Kinyume  M1. Na kesho kaombe tena pesa.  M2. Ukirudi skuli pita ukicheza wee mpaka saa 9 ndio uje hapa.  Katika mfano huu kuna utumiaji wa sentensi yenye sifa ya unyume. Sentensi hizo  zilizotumika zinatoa maana tafauti na zilivyoandikwa. Kwa mfano katika mfano  namba1, mtafitiwa hakusudii kumuamuru muhusika akafanye tena jambo alilolifanya.  Bali anakusudia kumkataza asirudie tena jambo hilo. Na katika mfano namba 2,  hakusudii kumtaka mtoto wake aendeleze tabia ya kuchelewa kurudi nyumbani  anapotoka skuli isipokuwa anakusudia kumwambia mlengwa arudi nyumbani mapema.  Pia imebainika kuwa lugha hii haiwezi kutumiwa kwa watoto wote bali hutegemea umri  wa anaeambiwa sentensi, kwani si watoto wote wanaoweza kuchanganua wanaombiwa  katika lugha hii. Pia lugha hii hutumiwa na sampuli A na B ya watafitiwa kwa jinsia  zote.  Kwa ujumla matokeo yaliyopatikana katika swali hili la kubainisha sifa za lugha ya  wazee wake kwa watoto wao, yamebainisha kuwa watafitiwa wanatumia lugha tafauti  na watu wengine katika jamii. Lugha inayotumiwa na watafitiwa hao inaonekana kuwa  na sifa mbalimbali ambazo zimegawika katika kiwango cha msamiati, sentensi na  unyume wa maana. Miongoni mwa sifa hizo ni upole, ukali, ushushuzi, hamasa, ihsani,  kudanganya, nasaha, kinyume na maapizo. Pia matokeo ya utafiti yamethibitisha kuwa  baadhi ya sifa huibua sifa nyengine. Kwa mfano sifa ya kubembeleza nasaha na ushauri  imejitokezandani yake sifa ya kutumia maneno ama sentensi za upole. Matokeo ya     utafiti huu yanashabihiyana na utafiti wa Lakoff (1975) na Juma (2008) kwamba lugha  ya wanawake inatumia maneno kwa upole.  Pia imethibitika kuwa lugha ya wazee wa kike inatumika kwa mujibu wa umri wa  watumiwaji ili waweze kupata kilichokusudiwa.Aidha jadweli namba 7 linalofuata  linathibitisha tafauti ya rika katika utumiaji wa lugha ya wazee wa kike, linathibitisha  matokeo haya.  Jadweli Na. 7: Utumiwaji wa lugha za wazee wa kike kwa mujibu wa rika.  Sampuli ya  Watafitiwa  Rika zote Rika tafauti Hawaelewi  Jumla Jumla Jumla  Sampuli A (J = 20) 10 (50%) 08 (40%) 2 (10%)  Sampuli B (J = 20) 03 (15%) 17 (85%) 0 (0%)  JUMLA KUU 13 25 2   Chanzo: Data kutoka uwandani (2016)  Katika jadweli namba 7, sampuli B wanaonekana kuongoza kwa kupata asilimia 85 ya  watafitiwa wanaotumia lugha kwa mujibu wa rika (umri) wa watoto, licha ya asilimia  15 ya watafitiwa katika sampuli hii kutoa majibu tafauti katika utumiaji wa lugha kwa  watoto wao. Tafsiri inayopatikana hapa ni kwamba wazee wa kike wanapotumia lugha  kwa watoto wao wanazingatia umri wa mtoto anayezungumza naye. Hali hii     inazingatiwa zaidi na watafitiwa katika sampuli B kuliko sampuli A, ambapo asilimia 50  ya watafitiwa katika sampuli hiyo, wanatumia lugha bila ya kuzingatia rika la watoto.  Watafitiwa wamebainisha mifano ya lugha kama upole, ukali, ukarimu na ihsani,  amrishi, kubembeleza, hamasa, maapizo, kukatisha tamaa na ushushuzi kuwa hizi  zinatumika kwa watoto wa rika zote, pia lugha ya kusifu, lugha ya kurai na lugha ya  udanganyifu kuwa zinatumiwa kwa watafitiwa wa sampuli C tu, na lugha ya kinyume,  lugha ya ushauri, lugha ya hamasa na nasaha kuwa hutumiwa kwa watafitiwa wa  sampui D pekee. Hali hii inatokana na uzoefu wa watafitiwa wa sampuli B wa kutumia  lugha kwa watoto wao.  Kwa kuhitimisha lengo hilila kubainisha sifa ya lugha ya wazee wa kike kwa watoto  wao, lenye maswali matatu, imebainika kuwa lugha ya wazee wa kikeina sifa  mbalimbali. Pamoja na sifa hizo, imethibitika kuwa lugha inayotumiwa na baadhi ya  watafitiwa katika kuwasiliana na watoto wao haifuati mila, desturi na utamaduni wa  Mswahili. Mfano umedhihirika katika matumizi ya lugha ya ukali, maapizo na  ushushuzi ambapo watumiaji wakuu wa lugha hizi ni watafitiwa wenye umri kuanzia  miaka 25- 41. Pia imebainika kuwa wapo baadhi ya watafitiwa ambao wanatumia lugha  vizuri, kwa kuzingatia mila na desturi na utamaduni wa jamii unavyotaka. Watafitiwa  wanaotumia lugha kwa kuzingatia msingi huu ni wale wenye umri kati ya miaka 42 na  kuendelea. Aidha imethibitika kuwa lugha za wazee wa kike inatumika kwa mujibu wa  umri wa watumiwaji kama ilivyobainika katika lugha ya kinyume kwamba, baadhi ya  watoto hawawezi kupata kilichokusudiwa katika lugha hii kutokana na umri wao.       2 Kubainisha muktadha wa matumizi ya lugha ya wazee wa kike kwa watoto  wao.  Lengo la pili la utafiti huu lilikuwa ni kubainisha muktadha wa matumizi ya lugha ya  wazee wa kike kwa watoto wao. Swali hili lilifanikwa kwa kuulizwa maswalikatika  mbinu ya mahojiano, uchunguzi makinifu na uchunguzi shirikishi, ambapo majibu  yaliyopatikana kupitia mbinu hizi hayakutafautiana. Mtafiti alikusanya data kutoka kwa  watafitiwa ili kupata majibu ya swali hili. Lengo hili liliwasilishwa na maswali mawili  yenye majibu yafuatayo:-    Sababu za kutumia lugha ya wazee wa kike kwa watoto wao.  Watafitiwa walieleza sababu mbalimbali zinazowafanya wazee wa kike kutumia lugha  zenye sifa mbalimbali kwa watoto wao. Sababu hizo zilizotolewa zinawasilishwa katika  jadweli namba 8 lifuatalalo.    Jadweli namba 8 linafafanua sababu za kutumia lugha ya wazee wa kike kwa  watoto.  Na Sababu za kutumia lugha ya wazee  wa kike kwa watoto.  Sampuli A  ( J = 20)  Sampuli B  (J = 20)  Jumla  Kuu  1 Kujenga maadili mema 18 20 38  2 Kudumisha udugu 16 20 36  3 Kujenga upendo 14 20 34  4 Kukemea tabia mbaya 19 08 27  5 Kuendeleza tabia njema 13 18 31  6 Kuzuia tabia mbaya 07 20 27  7 Kuamsha ari ya utendaji 07 19 26  Chanzo: Data kutoka uwandani (2016)    Kujenga maadili mema  Sababu ya kwanza iliyoelezwa na watafitiwa ya kutumia lugha zenye sifa mbalimbali  kwa watoto wao ni kujenga maadili mema. Jadweli namba 8 linaonesha kuwa sababu hii  imechaguliwa na watafitiwa mara 38. Kati ya hizo mara 20 imechaguliwa na watafitiwa  katika sampuli B, na mara 18 imechaguliwa na watafitiwa katika sampuli A.  Watafitiwa walieleza kuwa sababu inayowaongoza kutumia lugha mbalimbali kwa  watoto wao, ni kutaka kujenga maadili mema kwa watoto. Hili halipingiki kwa sababu  kila jamii hutumia lugha kwa mujibu wa mila, desturi na utamaduni wa jamii  unavyotaka. Hili linathibitishwa na Matinde (2012) kwamba lugha hutawaliwa na     utamaduni wa watumiaji wake kupitia maneno na miundo yake. Kwa msingi huu  huwezi kutumia lugha bila ya kufuata maadili na utamaduni wa jamii. Hivyo mtafitiwa  akibaini kuwa mtoto wake anakwenda kinyume na maadili ya jamii, hutumia lugha  mbalimbali ili kumjenga mtoto huyo. Watafitiwa wakifafanua lugha wanazotumia  katika kufanikisha lengo hilo,wanaeleza kuwa ni lugha ya nasaha, ushauri na lugha ya  vitisho. Aidha imethibitika kuwa lugha hizi zinapotumiwa watoto hujengeka kimaadili  na kuwa watoto wema ndani ya jamii. Sababu hii kuongoza kwa kuchaguliwa na  watafitiwa katika sampuli B, inatoa tafsiri kuwa wao ni wabunifu katika kutumia lugha  kuliko sampuli A.    Kudumisha udugu.  Sababu ya pili inayowashawishi watafiti kutumia lugha zenye sifa mbalimbali kwa  watoto wao ni kudumisha udugu. Jadweli namba 8 linaonesha kuwa sababu hii  imechaguliwa na watafitiwa mara 36, kati ya hizo mara 20 imechaguliwa na na  watafitiwa katika sampuli B na mara 16 imechaguliwa na watafitiwa katika sampuli A.  Idadi hiyo inaongozwa na sampuli sampuli  Hii ni sababu nyengine inayowaongoza watafitiwa kutumia lugha zenye sifa  mbalimbali wanapowasiliana na watoto wao. Sababu hii inaonekana kuchaguliwa na  idadi kubwa ya watafitiwa katika sampuli B. Matokeo hayo yanafafanua kuwa,  watafitiwa wanatumia maneno yenye kuonesha heshima au cheo fulani kwa watoto wao,  bila ya kutumia majina yao halisi, ili kudumisha udugu kwa mtu ambaye jina lake  limetumika kupewa jina la mtoto huyo. Hali hii inamfanya muhusika kujiona yuko     karibu sana na familia ile. Vilevile imebainika kuwa katika kudumisha udugu kwa watu  mbalimbali, watafitiwa wanatumia lugha yenye kuonesha heshima au cheo cha mtu, ili  watoto wao na wao watumie majina hayo kuwaita watu ambao ni jamaa zao na  wasiokuwa jamaa zao. Mfano wa maneno hayo ni ami, bibi, haloo, babu, kaka, dada na  mengineyo.  Hali hii imethibitishwa na data zilizokusanywa katika utafiti huu, ambazo zimeonesha  kuwa watafitiwa wengi wanatumia lugha hii, licha ya matokeo kuonesha hali tafauti  kwa baadhi ya watafitiwa, kwamba hawatilii maanani suala hili. Kama data  zinavyoonesha kuwa baadhi ya watafitiwa katika sampuli A wanatumia majina halisi ya  watoto wao. Hali hii inaonesha kuwasampuli hii ni wanagenzi katika malezi, hivyo  hawajui umuhimu wa kutumia lugha hiyo.    Kujenga upendo  Sababu ya tatu inayowasababisha watafitiwa kutumia lugha zenye sifa mbalimbali kwa  watoto wao. Jadweli namba 8 limeonesha kuwa sababu hii imechaguliwa mara 34. Kati  ya hizo mara 20 imechaguliwa na watafitiwa katika sampuli B, na mara 14  imechaguliwa na watafitiwa katika sampuli A. Vilevile idadi hii inaongozwa na sampuli  B.  Watafitiwa wameeleza kuwa wanatumia lugha mbalimbali kwa watoto wao, ili  kudumisha upendo baina yao na watoto wao, na baina ya watoto na watoto wenzao.  Imebainika kuwa watafitiwa wanapozungumza na watoto wao, wanatumia lugha  inayowafanya watoto waamini kwamba wazee wao wanawapenda na wanawajali, hivyo     wanapofikwa na jambo lolote katika maisha yao wanakuwa karibu na wazee wao, kwa  kuwaeleza matatizo yao yote bila ya kuficha kitu. Pia watafitiwa wameeleza kuwa  wanatumia lugha kwa watoto wao ili kuwafanya watoto wao wapendane na wawe kitu  kimoja katika maisha yao. Mfano wa lugha zinazotumiwa na watafitiwa ambazo  zinajenga upendo ni lugha ya nasaha, ushauri, kumbembeleza na upole. Kwa kuwa  sababu imechaguliwa zaidi na sampuli B kuliko sampuli A. Inatoa tafsiri kuwa sampuli  B ni waledi wa kutumia lugha kwa watoto wao.    Kukemea tabia mbaya  Sababu ya nne iliyotolewa na watafitiwa ya kutumia lugha mbalimbali kwa watoto wao  ni kukemea tabia mbaya aliyonayo mtoto. Jadweli namba 8 linaonesha kuwa sababu hii  imechaguliwa imechaguliwa na watafitiwa mara 27. Kati ya hizo mara 19imechaguliwa  na watafitiwa katika sampuli A na mara 8 imechaguliwa na watafitiwa katika sampuli B.  Sababu hii inaongozwa na sampuli A ikifuatiwa na sampuli B.  Sababu inayofuata ambayo imetolewa na watafitiwa ni kukemea tabia mbaya aliyonayo  mtoto. Watafitiwa wanaeleza kuwa wanatumia lugha mbalimbali wanapozungumza na  watotowao kwa sababu ya kukemea tabia mbaya kwa watoto wao. Tabia hizo ni kama  uvivu, ukaidi, uchafu, wizi, ujeuri na mfano wa hayo. Katika kukemea na kukomesha  tabia hizo, watafitiwa wameeleza kuwa wanatumia lugha ya ukali. Data zinaonesha  kuwa idadi kubwa ya watafitiwa waliochagua sababu hii ni sampuli A. Hii inaonesha  kuwa mawazo yao yanaona kuwa lugha ya ukali ni muafaka kutumika katika kumkemea  mtoto mwenye tabia mbaya zisizomridhi mzee wake. Ijapokuwa hali hii inaonekana     kupingwa na idadi kubwa ya watafiwa katika sampuli B, kutokana na idadi yao ndogo  kuichagua sababu hii.    Kuendeleza tabia njema.  Sababu ya tano iliyochaguliwa na watafitiwa inayochochea watafitiwa kutumia lugha  zenye sifa mbalimbali kwa watoto wao ni kuendeleza tabia njema kwa watoto wao.  Jadweli namba 8 linaonesha kuwa sababu hii imechaguliwa na watafitiwa mara 31.Kati  ya hizo mara 18 imechaguliwa na sampuli B na mara 13 imechaguliwa na sampuli A.  Vilevile idadi kubwa iko katika sampuli B kuliko sampuli A.  Sababu nyengine inayowashawishi watafitiwa kutumia lugha zenye sifa mbalimbali  wanapowasiliana na watoto wao ni kuziendeleza tabia njema walizonazo watoto wao.  Watafitiwa wameeleza kuwa baadhi ya watoto huwa na tabia njema walizozirithi kutoka  kwa wazee wao, lakini wakati mwengine watoto huziacha tabia hizo kutokana na  kuathiriwa na mazingira ya aina fulani. Ili kuziendeleza tabia hizo njema imebainika  kuwa watafitiwa hutumia lugha kama ya ushauri, amrishi, nasaha na mfano wa hizo.  Watafitiwa wanaonesha kuwa wanapotumia lugha hizi kwa watoto wao, hudumu na  tabia zao njema. Sababu hii kuchaguliwa sana na watafitiwa katika sampuli B inaonesha  uzoefu wao katika uteuzi wa lugha muafaka kwa watoto wenye hali tabia za aina hizo.    Kuzuia tabia mbaya.  Sababu ya sita inayowafanya watafitiwa kutumia lugha mbalimbali kwa watoto wao ni  kuzuia tabia mbaya kwa watoto. Jadweli namba 8 linaonesha kuwa sababu hii  imechaguliwa na watafitiwa mara 27. Kati ya hizo mara 20 imechaguliwa na watafitiwa     katika sampuli B, na mara 7 imechaguliwa na watafitiwa katika sampuli A. Kadhalika  idadi kubwa iko kwa sampuli B kuliko sampuli A  Watafitiwa walieleza kuwa wanatumia lugha mbalimbali kwa watoto wao kwa sababu  ya kuzuia tabia mbaya kwa watoto. Watafitiwa wameeleza kuwa kuna baadhi ya watoto  wao wana tabia mbaya ambazo hazipendezi na wala hazikubaliki katika jamii. Katika  kuzitaja tabia hizo mbaya kwa jamii, watafitiwa wamesema kuwa ni kusema uongo,  uchafu, uvivu, wizi, upigaji na nyengineyo.Ili kufanikisha lengo lao hilo watafitiwa  hulazimika kutumia lugha kama vile ya ushushuzi, lugha ya ukali na lugha ya  udanganyifu. Hali hii huwafanya watoto wenye tabia hizo zilizotajwa kuziacha tabia  hizo mbaya walizonazo ili zisijezikajitokeza kwa watoto wao wengine. Aidha sababu hii  haikuchaguliwa kwa wingi na sampuli A kwa sababu wanaonekana kuwa hawana ujuzi  nzuri wa kutumia lugha mbalimbali katika kumjenga mtoto kimaadili.    Kuamsha ari ya utendaji  Sababu ya mwisho inayowafanya watafitiwa kutumia lugha mbalimbali kwa watoto wao  ni kutaka kuamsha ari ya utendaji kwa watoto. Jadweli namba 8 linaonesha kuwa  sababu hii imechaguliwa na watafitiwa mara 26. Kati ya hizo mara 19 imechaguliwa na  watafitiwa katika sampuli B na mara 7 imechaguliwa na watafitiwa katika sampuli A.  Pia idadi hii inaongozwa na sampuli B ikifuatiwa na sampulia A  Kuamsha ari ya utendaji ni sababu nyengine inayowafanya watafitiwa kutumia lugha  mbalimbali wanapozungumza na watoto wao. Imebainika kuwa baadhi ya watoto wa  kike na kiume huwa na juhudi ya kutenda mambo fulani mazuri, lakini wakati     mwengine juhudi zao hizo huvizwa wanapokumbana na mambo kadha wa kadha katika  jamii. Inapotokezea hali kama hiyo, watafitiwa wameeleza kuwa wanatumia lugha  mbalimbali ili kutimiza lengo lao hilo kwa watoto wao. Miongoni mwa lugha  zilizobainika kutumiwa na watafitiwa kwa watoto wao ni lugha ya kusifu na lugha ya  hamasa. Imethibitika kuwa kutumika kwa lugha hizi kwa watoto, huzidisha ari katika  utendaji wao wa mambo yao. Pia sababu hii imeongozwa na tafitiwa katika sampuli B,  kwa kuwa wao wana uzoefu mwingi katika malezi, hivyo wanajua lugha gani inafaa  kutumiwa kwa mtoto wa gani.  Kwa ujumla kila mmoja ana sababu zake zinazomfanya atumie lugha fulani kwa watoto  wake. Sababu zilizotolewa ni nyingi, lakini sababu zilizochaguliwa na watafitiwa wengi  ni kujenga maadili mema, kudumisha udugu, kujenga upendo, kukemea tabia mbaya,  kuendeleza tabia njema, kuzuia tabia mbaya na kuamsha ari ya utendaji. Sababu hizi ni  za msingi na zinafaa kuzingatiwa kwa sababu zote zikiangaliwa kwa umakini  zinatokana na sababu kuu ya kumjenga mtoto awe mwema na aishi kwa mujibu wa  mila, desturi na utamaduni wa jamii ya kizanzibari.  Kwa kuhitimisha hoja hii inayoeleza sababu ya wazee wa kike kutumia lugha  mbalimbali kwa watoto wao. Imethibitika kuwa baadhi ya wazee wa kike katika jamii  wana malengo yanayofanana katika kutumia lugha kwa watoto wao. Ijapokuwa wapo  baadhi yao wanatafautiana na malengo hayo kulingana na uwelewa wao katika malezi  ya watoto wao.      Muktadha wa matumizi ya lugha ya wazee wa kike kwa watoto wao.  Aidha mtafiti alitaka kujua muktadha wa matumizi ya lugha ya wazee wa kike kwa  watoto wao. Majibu ya swali hili yalipatikana kwa kuuliza swali katika mbinu ya  mahojiano na uchunguzi shirikishi, ambapo majibu ya swali hili hayakutafautiana kwa  mbinu zote mbili. Jumla ya watafitiwa 40 kutoka sampuli A na B ndio ambao  wameshiriki kujibu swali hili. Jadweli namba 9 linafafanua majibu ya watafitiwa.  Jadweli Na 9: Muktadha wa matumizi ya lugha ya kike kwa watoto wao  Na Muktadha wa matumizi ya lugha ya  wazee wa kike.  SampuliA  (J = 20)  Sampuli B  (J= 20)  Jumla  kuu 40  I Muktadha wa kufunza 16 19 35(88%)  II Muktadha wa kukataza 14 18 32(80%)  III Muktadha wa kukosoa 10 18 28 (70%)  IV Muktadha wa kuelekeza 16 10 26(65%)  V Muktadha wa kuthibitisha 09 15 24(60%)  VI Muktadha wa kuhamasisha 07 17 24(60%)  Chanzo: Data kutoka uwandani (216).    Muktadha wa kufunza  Muktadha wa kwanza ulijitokeza wa matumizi ya lugha wazee wa kike kwa watoto wao  ni muktadha wa kufunza. Jadweli namba 9 linaonesha kuwa muktadha huu  umechaguliwa na watafitiwa mara 35 ambayo ni sawa na asilimia 88 ya watafitiwa wote     waliyochagua muktadha huu. Kati ya hizo mara 16 umechaguliwa na watafitiwa katika  sampuli A, na mara 19 umechaguliwa na watafitiwa katika sampuli B.  Moja kati ya muktadha wa matumizi ya lugha ya wazee wa kike kwa watoto wao ni wa  kufunza. Katika muktadha huu imebainika kuwa watafitiwa hutumia lugha katika  kuwafunza watoto wao mambo yanayohusu mila, desturi na utamaduni wao ambayo  hawayajui. Mifano ya lugha iliyothibitika kutumika katika muktadha huu ni lugha ya  ihsani mfano kutumia neno ahsante kwa mtu aliyekutendea wema. Lugha ya heshima na  cheo, kama kumwita mtu kwa mujibu wa cheo au hadhi yake na sio kumkata jina kama  ilivyo katika jamii nyengine, ambapo ni sahihi kwao waomtoto kumuita kwa jina lake  bila ya kutumia maneno ya heshima mtu aliyempita kiumri. Mfano baba, kaka  kumwitakaka,dada kumwita, dada na mfano wa hayo. Aidha lugha amrishi katika neno  kakoge ambalo linafunza usafi. Pia kuna lugha ya ushushuzi, lugha ya ushauri na lugha  ya nasaha nazo zinatumiwa katika muktadha huu. Kutumika kwa lugha hizi katika  muktadha huu, watoto wanapata kujua utamaduni wao. Aidha imedhihirika kuwa  muktadha huu unatumiwa sana na sampuli B kuliko sampuli A kama ambavyo matokeo  yanaonesha.    Muktadha wa kukataza.  Vilevile muktadha wa matumizi ya lugha ya wazee wa kike kwa watoto wao ni  muktadha wa kukataza. Jadweli namba 9 linaonesha kuwa muktadha huu umechaguliwa  na watafitiwa 32 sawa na asilimia 80 ya watafitiwa wote walochagua, kati ya hao  watafitiwa 14 ni kutoka sampuli A, na watafitiwa 18 ni wa sampuli B.    Moja kati ya muktadha unaowashawishi watafitiwa kutumia lugha kwa watoto wao, ni  muktadha wa kukataza. Imebainika kuwa katika muktadha huu watafitiwa wanatumia  lugha kama ya upole katika maneno ah ah aa usichezee kisu kitakukata, lugha ya  kinyume mfano na kesho nikikutuma kataa na lugha ya ushushuzi mfano nipishe mie  unafyagia kama kipofu. Mifano hiyo ya sentensi kutoka katika lugha zilizotajwa,  imethibitika kuwa hutumiwa na watafitiwa katika kuwakataza watoto wao mambo  mbalimbali kama kuchezea vitu vya hatari, kutowatii wakubwa na kutokuwa umakini  katika kufanya jambo, kama ambavyo mifano inaonesha. Vilevile imebainika kuwa  watafitiwa wote katika sampuli A na B wanatumia lugha kwa watoto wao katika  muktadha huu, ingawa watafitiwa wa sampuli B wanaonekana kuongoza kwa kuwa na  watumiaji wengi zaidi.    Muktadha wa kukosoa  Muktadha mwengine wa utumiaji wa lugha ya wazee wa kike kwa watoto wao ni  muktadha wa kukosoa. Jadweli namba 9 linaonesha kuwa, muktadha huu umechaguliwa  na watafitiwa 28 sawa na asilimia ya 70 watafitiwa wote waliochagua, kati ya  watafitiwa hao, 10 ni kutoka sampuli A, na watafitiwa 18 ni wa sampuli B.  Katika muktadha huu imebainika kuwa watafitiwa hutumia lugha kuwakosoa watoto  wao baada ya kubaini makosa waliyotenda watoto hao. Imethibitika kuwa mifano ya  lugha inayotumika katika muktadha huu ni lugha ya upole kwa mfano:  siku nyengine kabla ya kuongezachumvi katika chakula onja kwanza. Na lugha ya  ushauri kwa mfano ukiondoshwa skuli boramsubiri mwenzako muje pamoja nyumbani.     Mifano hiyo inaonesha makosa yaliyofanyika ni kwamba, katika lugha ya upole, mtoto  alizidisha chumvi katika chakula na katika mfano wa pili hakumsubiri mwenzake.  Hivyo watafitiwa walipobaini makosa hayo, lugha hizo walizitumia katika muktadha  huu wa kukosoa watoto wao, ili makosa kama hayo yasije yakajitokeza tena. Aidha  imedhihirika kuwa watafitiwa wote katika sampuli A na B wanatumia lugha katika  muktadha huu. Ingawa sampuli B ndio wanaoonekana kutumia sana lugha katika  muktadha huu wa kukosoa kwa watoto wao wanapokosea.    Muktadha wa kuelekeza  Pia muktadha wa utumiaji wa lugha za wazee wa kike kwa watoto wao ni muktadha  kuelekeza. Jadweli namba 9 linaonesha kuwa muktadha huu umechaguliwa mara 26  sawa na asilimia 65 ya watafitiwa waliochagua, kati ya hizo mara 16 umechaguliwa na  watafitiwa katika sampuli A, na mara 10 umechaguliwa na watafitiwa katika sampuli B.  Aidha muktadha wa matumizi ya lugha ya wazee wa kike kwa watoto wao ni wa  kuelekeza. Imebainika kuwa katika muktadha huu watafitiwa hutumia lugha kama vile  ya ukali katika maneno kama we Punda weye kila nikukwambia usifuatane na wale  husikii. Na lugha ya maapizo mfano kila ukiambiwa udurusu mabuku yako hutaki, subiri  kama utapasi. Sentensi hizi zinathibitisha kuwa watafitiwa hutumia lugha hizi katika  muktadha huu kwa watoto ambao wana sifa yaukaidi, na hata wakaelekezwa jambo  hawataki kuelekea. Hivyo muktadha huu hutumika ili kumfanya anayeambiwa aogope,  asikie na ayafanyie kazi yale anayoambiwa na wazee wake. Pia imebainika kuwa  watumiaji wakubwa wa lugha katika muktadha huu ni watafitiwa katika sampuli A.     Kwani imeonekana kuwa idadi yao kubwa ndio waliochagua muktadha huu  ukilinganisha sampuli B.    Muktadha wa kuthibitisha.  Muktadha mwengine wa matumizi ya lugha ya wazee wa kike kwa watoto wao ni  muktadha wa kuthibitisha. Jadweli namba 9 linaonesha kuwa, muktadha huu  umechaguliwa na watafitiwa mara 24 sawa na asilimia 60 ya watafitwa waliochagua,  kati ya mara hizo mara 9 umechaguliwa na watafitiwa katika sampuli A, na mara 15  umechaguliwa na watafitiwa katika sampuli B.  Kadhalika muktadha wa kuthibitisha ni muktadha mwengine wa matumizi ya lugha ya  wazee wa kike kwa watoto wao. Imethibitika kuwa watafitiwa wanatumia lugha katika  muktadha huu, kwa watoto wao ambao wanatabia ya kuficha mambo yanayotokea, na  pia huwa hawataki kusema ukweli juu ya jambo hilo. Mifano ya lugha iliyobainika  kutumika katika muktadha huu lugha ya kurai / kushawishi mfano umefanya nini, sema  usiogope, mimi nitakusaidia.Na lugha ya upole mfano nyamaza ee, hanyamaza  mwanangu, hebu nieleze umefanya nini? Mifano hii ya lugha inayotumiwa na  watafitiwa katika muktadha huu inaonesha kutoa rai fulani ya kupata ithibati jambo  lililofichwa na muhusika. Pia imebainika kuwa muktadha huu unatumiwa na watafitiwa  wa sampuli B kuliko sampuli A.    Muktadha wa kuhamasisha  Muktadha wa mwisho wa matumizi ya lugha ya wazee wa kike kwa watoto wao ni  muktadha wa kuhamasisha. Jadweli namba 9 linaonesha kuwa muktadha huu     umechaguliwa na watafitiwa mara 24 sawa na asilimia 60 ya watafitiwa waliochagua.  Kati ya mara hizo mara 7 umechaguliwa na watafitiwa katika sampuli A, na mara 17  umechaguliwa na watafitiwa katika sampuli B.  Na muktadha mwengine wa matumizi ya lugha ya wazee wa kike kwa watoto wao ni  muktadha wa kuhamasisha. Imebainika kuwa watafitiwa wanatumia muktadha huu kwa  watoto wanaonekana kuwa na tabia ya uvivu au ukaidi wa kutenda mambo fulani kama  vile kusoma, kufanya ibada, kufua, kukoga na mengineyo. Aidha katika muktadha huu  imebainika kuwa, watafitiwa wanatumia lugha ya hamasa katika maneno kwa mfano:     Ukifua vizuri nguo zaonitakupa zawadi.     Ha kula dawa mwanangu nzuri nikirudinitakuletea biskuti.  Katika mifano hii, imebainika kuwa watafitiwa wanatumia lugha ya hamasa na  kubembeleza kwa watoto ambao hawataki kutenda jambo fulani.Vilevile imebainika  kuwa muktadha huu unatumiwa na sampuli A na B, lakini sampuli B ndio wanaoutumia  zaidi.  Kwa ujumla wazee wa kike huteuwa lugha ya kutumia kwa kwa watoto wao kwa  mujibu wa muktadha fulani. Miktadha hiyo inayotumiwa na wazee wa kike katika  matumizi yao ya lugha imethibitika kuwa ni muktadha wa kufunza, kukataza, kukosoa,  kuelekeza, kuthibitisha na kuhamasisha. Miktadha hii ndio iliochaguliwa na watafitiwa  wengi.  Kwa kuhitimisha lengo la pili linalofafanua muktadha wa matumizi ya lugha ya wazee  wa kike kwa watoto wao, imebainikakuwa wazee wa kike hawatumii lugha kiholela kwa     watoto wao, isipokuwa huchagua lugha ya kutumia kutokana na sababu na jambo  lililotokea kwa muhusika. Hali hii ndio inayowaongoza watafitiwa kutumia lugha  mbalimbali kwa watoto wao kwa mujibu wa utamaduni wa jamii yao.    3 Kuchambua athari za lugha ya wazee wa kike kwa watoto wao.  Lengo la tatu la utafiti huu ni kuchambua athari za lugha ya wazee wa kike kwa watoto  wao. Kwa kutumia mbinu ya mahojiano na uchunguzi makini mtafiti alikusanya majibu  mbalimbali ya watafitiwa kuhusu athari za lugha ya wazee wa kike kwa watoto wao.  Majibu hayo yaliyokusanywa kupitia mbinu hizi hayakutafautiana. Pia lengo hili  lilifanikiwa kwa kuulizwa maswali mawili yenye majibu yafuatayo:-  Kutokana na majibu yaliyotolewa na watafitiwa katika sampuli zote, na baada ya  kuchambuliwa imebainika kuwa lugha ya wazee wa kike inaleta athari kwa watoto.  Athari zote zilizotolewa na watafitiwa zimegawanywa katika makundi mawili, athari  chanya na athari hasi.    Athari chanya  Hizi ni athari ambazo zinaonekana kuleta manufaa au kuwajenga kwa watoto    Jadweli Na. 10: linaonesha athari chanya za lugha ya wazee wa kike  Na Athari chanya ya lugha  ya wazee wa kike  Sampuli A  (Jumla 20)  Sampuli B  (Jumla 20)  Sampuli D  (Jumla 20)  Jumla  (60)  1 Kujenga upendo baina ya  mzee na mtoto  06 15 03 24  (40%)  2 Kujiamini 05 14 02 21  (35%)  3 Kuchota misamiati ya  mama  07 16 06 29  (48%)  4 Kufariji 07 15 05 27  (45%)  5 Kuwaunganisha watoto 08 14 03 25  (41%)  6 Kutoa muongozo wa  malezi  05 10 02 17  (28%)  Chanzo: Data kutoka uwandani (2016)    Kujenga upendo baina ya mzee na watoto.  Athari ya kwanza iliyoelezwa na watafitiwa ni kujenga upendo baina ya mzee wa kike  na mtoto. Jadweli namba 10 linaonesha kuwa, athari hii imechaguliwa mara 24 sawa na  asilimia 40 ya watafitiwa waliochagua. Kati ya hizo mara 6 imechaguliwa na watafitiwa  katika sampuli A, mara 15 imechachaguliwa na watafitiwa katika sampuli B, na mara 3     imechaguliwa na watafitiwa katika sampuli D. Idadi hii inaongozwa na sampuli B,  ikifuatiwa na sampuli A, na mwisho sampuli D.  Moja kati ya athari chanya ya lugha ya wazee wa kike kwa watoto wao, ni kujenga  upendo baina ya mama na mtoto wake. Katika utafiti huu imebainika kuwa lugha  inayotumiwa na mzee kwa mtoto wake, inamfanya mtotoawe na mapenzi na mzee  wake, kwa kuona kwamba, mzee wake anamjali na anamthamini, na pia yuko pamoja  nae kwa kila hali. Aidha imegundulika kuwa mtoto hupata athari hii kutokana na lugha  itumiwayo na mzee wake wakati wa kumuelekeza au kumfunza mambo mbalimbali  kuhusu maisha yake. Mfano wa lugha iliyobainika kuleta athari hii kwa mtoto kuwa ni  lugha ya up, nsha, ushna kub. Kwa mfano:     Kaka hapa umekosea, ulikuwa usiache kununua mboga.     Mara hii mwanangu umefanya vibaya skuli kwa hivyo jitahidi usije ukafeli tena     Kwa vile leo huendi pahala bora nenda kakae na mgojwa spitali.     Msamehe rafiki yako ee, hajakugonga kusudi.  Mifano hii inaonesha jinsi lugha ya wazee wa kike ilivyotumika katika kumfunza mtoto  mambo mbalimbali. Pia mifano inaonesha kuwa wazee hao huzitumia lugha hizi katika  hali ya upole mno wakati wa kumfunza au kumuelekeza mtoto. Hivyo lugha hizi  zinapotumiwa, katika hali hiyo, huteta athari kwa mtoto,kwani huamini kuwa mzee  wake anampenda, naye hana budi kumpenda kutokana na yale aliyofunzwa au  kukatazwa na mzee wake kuwa ni muhimu na yanamanufaa katika maisha yake.    Uchaguzi wa athari hii unatafautiana sana baina ya sampuli hizi tatu. Hii ni kutokana na  uwelewa wa kila sampuli katika matumizi haya ya lugha.    Kujiamini  Athari ya pili ya lugha ya wazee wa kike kwa watoto wao ni kuwafanya watoto waweze  kujiamini. Jadweli namba 10 linafafanua kuwa athari hii imechaguliwa na watafitiwa  mara 21 sawa na asilimia 35 ya watafitiwa wote waliochagua, kati ya mara hizo, mara 5  imechaguliwa na watafitiwa katika sampuli A, mara 14 imechaguliwa na watafitiwa  katika sampuli B, na mara 2 imechaguliwa na watafitiwa katika sampuli D. Idadi hii  inaongozwa na watafitiwa katika sampuli B.  Pia athari chanya ya lugha ya wazee wa kike kwa watoto wao ni kuwafanya watoto  wajiamini. Utafiti umebaini kuwa baadhi ya lugha inayotumiwa na mzee wa kike,  inamfanya mtoto ajiamini katika kufanya mambo mbalimbali kama kuzungumza mbele  za wakubwa wake, kutoa ushauri mwema kwa wenzake, kujitatulia matatizo yake  mwenyewe yanayomkabili, na pindi akikwama basi huamini kuwa yupo mtatuzi wa  mambo yake. Mfano ya lugha iliyogundulika na watafitiwa kuwa na athari hii kwa  watoto, ni lugha ya ushauri na lugha ya nasaha.Mfano:     Siku nyengine usimwambie mkubwa wako ivyo si vizuri, au wewe unaona vizuri  kusema ivyo?     Mwanangu mtu anatakiwa azungumze vizuri wala hatakiwi awe jeuri.  Mifano hii ya lugha ya wazee wa kike inaonesha jinsi mzee anavyotoa ushauri, kwa  mtoto wake, na pia anavyotoa nafasi kwa mtoto wake ya kutoa mawazo yake,  katikamfano wa kwanza. Na katika mfano wa pili mzee anatoa nasaha kwa mtoto wake     wa kuwa jinsi gani anatakiwa azungumze katika jamii. Pia utafiti umegundua kuwa  lugha kama hizi zinapotumiwa mtoto hupata athari hii ya kujiamini, kwani lugha hizi  humjenga aweze kuwa katika hali ya kujiamini katika maisha yake.Kuchaguliwa kwa  athari hii kwa kiwango kidogo na watafitiwa wa sampuli A na sampuli D, inaonesha  ufahamu wao mdogo walionao juu ya athari hii.    Kuchota misamiati ya mama.  Athari ya tatu ya lugha ya wazee wa kike kwa watoto wao ni kuchota misamiati ya  mama. Jadweli namba 10 linaonesha kuwa athari hii imechaguliwa na watafitiwa mara  29 sawa na asilimia 48 ya watafitiwa wote waliochagua, kati ya mara hizo, mara 7  imechaguliwa na sampuli A, mara 16 imechaguliwa na sampuli B, na mara 6  imechaguliwa na sampuli D. Idadi hii pia inaongozwa na sampuli B.  Athari nyengine ya lugha ya wazee wa kike kwa watoto wa ni watoto kuchota misamiati  inayotumiwa na wazee wao. Katika utafiti huu, watafitiwa wameeleza kuwa athari  chanya inayotokana na lugha ya wazee wa kike, ni watoto kuchukua baadhi ya  misamiati inayotumiwa na wazee wao na kuyatumia katika mazungumzo yao. Misamiati  iliyobainishwa ni misamiati inayotokana na lugha ya hamasa, ukarimu, kubembeleza, na  lugha ya upole. Kwa mfano katika lugha ya heshima hutumia maneno kama dada, kaka,  ami, shangazi, baba, mama na mfano wa hayo kwa anayestahiki,katika lugha ya ihsani  mtoto kutumia maneno kama ahsante, shukrani au ahsante sana anapofanyiwa jambo  jema, katika lugha ya kubembeleza kutumia neno pole, na katika lugha ya upole  kutumia maneno kwa upole anapozungumza. Aidha, katika utafiti huu imegundulika     kuwa misamiati hiyo iliyobainishwa hutumiwa na watoto katika mazungumzo yao na  wazee wao, wakubwa wao au kwa watoto wenzao.Uchaguzi wa athari hii unatofautiana  katika sampuli hizi tatu, sampuli A inaonekana kuchaguwa mara 7 hii ni kutokana na  uwelewa mdogo katika uteuzi wa lugha ya kutumia kwa watoto wao, sampuli B  inaongoza kwa kuichagua athari hii mara 16, hali hii bado inaonesha uzowefu wao  mkubwa katika kuchaguwa lugha ya kutumia kwa watoto wao na sampuli D  imechaguwa mara 6 na hii inaonesha kwa kuwa wao ndio wanaoathiriwa na lugha za  wazee wao.    Kufariji  Athari ya nne ya lugha ya wazee wa kwa toto ni kuleta faraja. Jadweli namba 10  linaonesha kuwa athari hii imechaguliwa na watafitiwa mara 27 sawa na asilimia 45  yawatafitiwa wote waliochagua. Kati ya mara hizo mara 7 imechaguliwa na watafitiwa  katika sampuli A, mara 15 imechaguliwa na watafitiwa katika sampuli B, na mara 5  imechaguliwa na watafitiwa katika sampuli D. Pia idadi hii inaongozwa na watafitiwa  katika sampuli B.  Kadhalika athari nyengine ya lugha ya wazee wa kike iliyoelezwa na watafitiwa ni  kufariji mtoto. Watafitiwa wameeleza kuwa lugha inayotumiwa na wazee wa kike  inaleta faraja kwa mtoto ambaye ana matatizo mbalimbali. Matatizo hayo yameelezwa  kuwa ni kama vile kuumwa, kuumia, kupigwa na wenzake, kufeli masomo yake, kufiwa  na mfano hayo. Imebainika kuwa faraja hupatikana kwa mtoto aliyefikwa na matatizo     kama haya, kutokana na mzee wake kutumia lugha ambazo zitampa mtoto faraja. Mfano  wa lugha hizo ni lugha ya nasaha na lugha ya kubembeleza. Mfano     Usisikitike sana na wala usikate tamaa inshaallahu mara nyengine utafanikwa.     Pole baba angu utapoa ee hayo ni jumla ya mitahani ya Mungu.  Mifano hiyo inaonesha kuwa lugha hii inapotumiwa na wazee wa kike, humuathiri  anyeambiwa lugha ile kwa kufarijika na kurudisha matumaini ambayo alikuwa  kashayapoteza, na pia hujisikia yuko katika hali nzuri na furaha badala ya kuwa na  majonzi moyoni mwake. Athari hii kuchaguliwa zaidi na watafitiwa katika sampuli B,  ni kuwa kila sampuli ilikuwa na fursa ya kueleza athari za lugha hii kwa watoto.    Kuwaunganisha watoto  Athari chanya ya tano ya lugha ya wazee wa kike kwa watoto hao. Jadweli namba 10  linaeleza kuwa, atharihii imechaguliwa na watafitiwa mara 25 sawa na asilimia 41ya  watafitiwa wote waliochagua. Kati ya mara hizo mara 8 imechaguliwa na watafitiwa  katika sampuli A, mara 14 imechaguliwa na watafitiwa katika sampuli B, na mara 3  imechaguliwa na watafitiwa katika sampuli D. Pia idadi hii inaongozwa na watafitiwa  katika sampuli B.  Hii pia ni athari chanya ya lugha ya wazee wa kike iliyochaguliwa na watafitiwa. Utafiti  huu umebaini kuwa, lugha inayotumiwa na wazee wa kike kwa watoto wao inaleta  athari ya kuwaunganisha watoto wao na kuwa kitu kimoja. Pia watafitiwa wameeleza  kuwa lugha hii huwafanya watoto wapendane na wasaidiane katika shida na raha katika     maisha yao. Hali hii imethibitika kupitia lugha wanazozitumia wazee hao kama lugha  amrishi, nasaha, ushauri kusifu na kubembeleza. Kwa mfano     Hapana kutoka, msubiri mwenzako mufuatane.     Hali biskuti yote uyo atamuekea na dada yake mwenyewe.     Usimpige ndugu yako unatakiwa umpende.  Mifano hii ya lugha ya wazee wa kike inaonesha jinsi lugha hii inavyoathiri mtoto au  watoto kwa kujenga mapenzi na mtoto mwenzake na kuwa kitu kimoja, hivyo hawezi  kufanya jambo lolote, kula chochote bila ya mwenzake. Kuchaguliwa kwa kiwango  kidogo na sampuli A na D bado inaonesha ufahamu walionao juu ya athari za lugha ya  wanawake kwa watoto.    Kutoa muongozo wa malezi  Athari ya sita ya lugha ya wazee wa kike kwa watoto wao ni kutoa muongozo wa  malezi. Athari hii chanya imechaguliwa mara 17 sawa na asilimia 28 ya watafitiwa  wote waliochagua, kati ya mara hizo, mara 5 imechaguliwa na watafitiwa katika  sampuli A, mara 10 imechaguliwa na watafitiwa katika smpuli B, na mara 2  imechaguliwa na watafitiwa katika sampuli D. Idadi hii inaongozwa ya na sampuli B.  Na athari chanya ya lugha ya wazee wa kike kwa watoto wao ni kutoa muongozo katika  malezi. Watafitiwa wameeleza kuwa hii inatoa muongozo katika malezi kwa watoto  kwa mfano, usafi, kushughulikia watoto, mapishi, kufua, na kadhalika. Miongoni mwa  lugha ya wazee wa kike iliobainika kuwa na athari hii kwa watoto ni lugha ya nasaha na  lugha ya upole. Kwa mfano:       Mimi ninatoka mwenzako usimuache akachezea uchafu.     Ukimaliza kupika safisha vizuri ndani.  Mifano hii inaonesha jinsi jinsi mtoto anavyopata muongozo katika malezi kupitia lugha  ya mzee wake. Katika mfano wa 1 anapata uwelewa kuwa mtoto anatakiwa  ashughulikiwe vizuri ili asije akadhurika na vitu vibaya. Na katika mfano wa 2  anafahamu umuhimu wa kufanya usafi kila mara katika nyumba ili kujikinga na  madhara mbalimbali yanayoweza kutokea. Athari hii ya lugha inamfanya mtoto mtoto  ajue lipi linatakiwa kufanywa na lipi halitakiwi kufanywa katika jamii. Aidha athari hii  kuchaguliwa sana na watafitiwa wa sampuli B tafsiri yake ni kuwa watafitiwa hao ni  wajuzi zaidi katika kutambua athari chanya ya lugha kwa watoto, ukilinganisha na  sampuli A na B.    Athari Hasi za Lugha ya Wazee wa Kike kwa Watoto Wao  Athari hasi ni athari ambazo hazina manufaa kwa mtoto. Athari hasi zinaletwa na lugha  ya wazee wa kike ambazo zimebainishwa na watafitiwa katika utafiti huu ni pamoja na  kujenga hofu kwa mtoto, kuvunja heshima ya mama, kuleta unyonge kwa mtoto, kuviza  uzungumzaji kwa mtoto na mtoto wa kiume kuzungumza lugha ya kike. Jadweli namba  11 linaonesha majibu ya watafitiwa kuhusu athari hasi za lugha ya wazee wa kike kwa  watoto.    Jadweli Na. 11: Athari Hasi za Lugha ya Wazee wa Kike kwa Watoto  Na Athari hasi za lugha ya  wazee wa kike kwa watoto  wao  Sampuli A  (Jumla 20)  Sampuli B  (Jumla 20)  Sampuli D  (Jumla 20)  Jumla  (60)  1 Kujenga hofu kwa mtoto 07 13 02 22(36%)  2 Kuvunja heshima ya mama 06 10 04 20(33%)  3 Kuleta unyonge kwa mtoto 07 15 02 24(40%)  4 Kutenganisha mzee na mtoto 06 17 04 27(45%)  5 Kuviza uzungumzaji kwa  mtoto  05 13 02 20(33%)  6 Mtoto wa kiume kuzungumza  lugha ya kike  07 14 05 26(43%)  Chanzo: Data kutoka uwandani (2016)    Kujenga hofu kwa mtoto  Katika jadweli namba 11, majibu yanaonesha kuwa, athari hii imechaguliwa na  watafitiwa mara 22 sawa na asilimia 36 ya watafitiwa wote. Kati ya hizo mara 7  imechaguliwa katika sampuli A, mara 13 imechaguliwa katika sampuli B na mara 2  imechaguliwa katika sampuli D.  Moja kati ya athari hasi zilizotolewa na watafitiwa ni kujenga hofu kwa mtoto. Hii ni  kwa sababu wazee wa kike wanapozungumza hutumia misamiati ya kutisha au  kukatisha tamaa kwa watoto. Utafiti umebaini kuwa misamiati kama hiyo inapotumika  mtoto hujenga hofu kwa mzee wake, na hata kama kafikawa na jambo kutokana na hofu     aliyonayo, hushindwakuliwasilisha jambo hilo kwa mzee wake. Mifano ya hiyo ni kama  vile:    Niondokee hapa mpumbavu mmoja we.    Haya sema huo uongo wako, maana we kwa uwongo hushindiki.  Mifano hii ya lugha ya wazee wa kike inaonesha kuwa kuna utumiaji wa maneno yenye  kumtia hofu anayezungumza naye. Kwa mfano katika mfano namba moja inaonesha  kuwa lugha hiyo huzungumzwa kwa ukali na pia muhusika wenyewe huwa hasikilizwi  aliyonayo. Na katika mfano wa pili inaonesha kuwa muhusika haaminiwi kwa lolote  analolisema.  Utumikaji wa lugha kama hizi huleta athari hasi kwa mtoto, kwani hujenga hofu kwa  kila kitu atakachokiwasilishia kwa mzee wake. Na wakati mwengine mtoto huamua  asimueleze chochote mzee wake kwa kuhofia kugombwa au kuambiwa maneno mabaya  na mzee wake.    Kuvunja heshima ya mzee wa kike  Athari hii inaoneshwa katika jadweli namba 11kuwa, imechaguliwa na watafitiwa mara  20 sawa na asilimia 33 ya watafitiwa wote. Kati ya hizo mara 6, imechaguliwa na  sampuli A, mara 10 imechaguliwa na sampuli B na mara 4 imechaguliwa na watafitiwa  katika sampuli D.  Vilevile athari hasi ya lugha ya wazee wa kike kwa watoto wao ni kuvunja heshima ya  mzee wa kike. Utafiti umebaini kuwa baadhi ya wazee wa kike katika mazungumzo na  watoto wao, hutumia maneno ambayo si ya heshima kwa watoto wao. Maneno yenyewe     ni kama vile mpumbavu, kisirani, punda, mbwa, shetani na mfano wa hao, kuwaita  watoto wao. Maneno hayo yanapotumiwa kwa watoto, watoto huathirika na maneno au  lugha hiyo, kwa kuyatumia maneno hayo kwa kuwaita wazee wao mbele za watu. Hali  hii humfanya mzee apate aibu mbele ya wazee wenzake kwa kuvunjiwa heshima na  mtoto wake.    Kuleta unyonge kwa mtoto  Pia athari hii imeoneshwa katika jadweli namba 11 kuwa, imechaguliwa na watafitiwa  mara 24 sawa na asilimia 44 ya watafitiwa wote. Kati ya hizo, mara 7 imechaguliwa na  watafitiwa katika sampuli A, mara 15 imechaguliwa na watafitiwa katika sampuli B na  mara 2 imechaguliwa na watafitiwa katika sampuli D.  Athari hasi nyengine ya lugha ya wazee wa kike kwa watoto wao ni kuleta unyonge kwa  watoto. Watafitiwa wameeleza kuwa hali hii inatokana na baadhi ya lugha inayotumiwa  na wazee wa kike kwa watoto wao. Imebainika kuwa wazee hao katika mazungumzo  yao wanatumia lugha ambayo inamfanya mtoto ajisikie myonge wa hali juu. Miongoni  mwa lugha zilizobainika kuwa na athari hiyo ni lugha ya ushushuzi na lugha ya  kukatisha tamaa. Kwa mfano:-    Mimi silipendi toto hili, napenda uwepo tu.    Mimi mwezangu sichukui watoto wakaidi, nnataka uingie ukitoka lakini  huendi popote.  Mifano hii ya lugha inaonesha kuwa ndani yake kuna utumikaji wa maneno ambayo  yanamtia unyonge mtoto kutokana na alivyoambiwa. Maneno hayo ni toto hili silipendi     katika mfano a) na huendi popote katika mfano b). Maneno haya yanapotumiwa na  wazee wa kike mtoto hujisikia, kuwa kumbe hapendwi na mzee wake, na hata afanye  kitu gani hachukuliwi pahali. Athari hii anayoipata mtoto inayotokana na lugha ya  wazee wake, hukua nayo hadi utuzima wake.    Kumtenganisha mtoto na mzee wake  Athari hii imeoneshwa katika jadweli namba 11 kuwa, imechaguliwa na watafitiwa  mara 27 sawa na asilimia 45 ya watafitiwa wote, kati ya mara hizo mara 6 imechaguliwa  na watafitiwa wa sampuli A, mara 17 imechaguliwa na watafitiwa wa sampuli B na  mara 4 imechaguliwa na watafitiwa wa sampuli D.  Pia athari hasi ya lugha ya wazee wa kike kwa watoto wao, ni kumtenganisha mtoto na  mzee wake. Imebainika kuwa lugha inayotumiwa na wazee wa kike kwa watoto wao,  huleta athari ya kumtenganisha mtoto na mzee wake. Hii ni kwa sababu kuna baadhi ya  wazee wa kike wana tabia ya kutumia lugha kila wakati, lugha ambayo huwafanya  wahusika wajenge chuki na wazee wao, na hatimae kutengana nao. Mifano ya lugha  iliyothibitika kuwa na athari hii nilugha ya maapizo na lugha ya ukali. Hivyo kutumika  kwa lugha hizi kwamtoto, humfanya mtoto ahamaki, akasirike na hatimae kuamua  kutengana na mzee wake kutokana na kuchoshwa na lugha yake.    Kuviza uzungumzaji wa mtoto  Jadweli namba 11 limeonesha kuwa athari hii hasi watafitiwa wameichaguwa mara 20  sawa na asilimia 33 ya watafitiwa wote, kati ya mara hizo watafitiwa katika sampuli A     wameichaguwa mara 5, watafitiwa wa sampuli B mara 13, na watafitiwa wa sampuli D  wameichaguwa mara 2.  Vilevile athari hasi ya lugha ya wazee wa kike kwa watoto wao, ni kuviza uzungumzaji  wa mtoto. Watafitiwa wameeleza kuwa lugha ya wazee wa kike ina viza uzungumzaji  wa mtoto. Kwa sababu baadhi ya wazee wa kike wanapozungumza na watoto wao hasa  wa sampuli C huwa hawatumii maneno yao ya kawaida, bali hutumia maneno ya lugha  inayotumiwa na watoto wadogo (hawajui kuzungumza vizuri). Maneno hayo huwa  yanatumiwa katika lugha ya kubembeleza, lugha ya udanganyifu na nyenginezo kwa  watoto ambao tayari wanazungumza lugha vizuri. Kwa mfano:     Haya nenda baba wangu mzuri kaninunulie unga.     Haya nenda baba yangu nzuri kaninulie unga     Ushilie mimi naludi shasha hivi.     Usilie mimi naridi sasa hivi.  Hali hii inapotendeka huviza lugha ya watoto kwani watoto hupata athari ya kuiga lugha  inayotumiwa na wazee wao, na kuiacha lugha yao.    Mtoto wa kiume kuzungumza lugha ya kike  Athari hii imeoneshwa na jadweli namba 11 kuwa imechaguliwa na watafitiwa mara 26  sawa na asilimia 43 ya watafitiwa wote, kati ya mara hizo, mara 7 imechaguliwa na  watafitiwa wa sampuli A, mara 14, imechaguliwa na watafitiwa katika sampuli B, mara  5 imechaguliwa na watafitiwa wa sampuli D.    Na athari hasi nyengine ya lugha ya wazee wa kike kwa watoto wao ni mtoto wa kiume  kuzungumza lugha ya kike. Utafiti huu umebaini kuwa athari hujitokeza kwa sababu,  baadhi ya wazee wa kike hata wanapowasiliana na watoto wao wa kiume, wanatumia  misamiati ambayo ni maalumu kwa wanawake. Mifano ya misamiati hiyo ni babu we,  nyoo hasidi wa roho yangu, usinifanyiehashuo mie, na kadhalika. Misamiati hiyo  inapotumiwa na wazee hao, kwa watotowa kiumehuathirika na lugha hiyo, kwani  huichukua misamiati hiyo, na kuitumia katika mazungumzo yao.  Kwa kuhitimisha hoja hii, kuhusu athari ya lugha ya wazee wa kike kwa watoto wao,  imegundulika kuwa kutokana na sifa na miktadha iliyojitokeza katika utumiaji wa lugha  ya wazee wa kike kwa watoto wao, lugha hii ina athari chanya na hasi. Athari chanya ni  athari nzuri katika kuendeleza na kumkuza mtoto kilugha, ili aitumie kulingana na jamii  husika. Na athari hasi ni athari mbaya ambazo zinamuathiri mtoto na lugha yake kwa  ujumla. Hali hii inaweza kuleta matumizi mabaya ya lugha kwa mtoto katika jamii  husika.    4 Mapendekezo ya watafitiwa kuhusu matumizi ya lugha ya wazee wa kike kwa  watoto wao.  Mbali na malengo matatu ambayo yameshughulikiwa kupitia maswali tofauti katika  utafiti huu, mtafiti pia, alipata fursa ya kuuliza swali la ziada kwa watafitiwa. Swali  liliwataka watafitiwa watoe mapendekezo yao kuhusu utumiaji wa lugha ya wazee wa  kike kwa watoto wao. Mtafiti aliuliza swali kwa kutumia mbinu ya mahojiano, ambapo  watafitiwa walitoa mapendekezo yafuatayo:-    Mapendekezo mbalimbali yametolewa na watafitiwa kuhusu matumizi ya lugha ya  wazee wa kike. Baada ya kuyachunguza mapendekezo hayo kwa kina, yamegawanywa  katika makundi mawili. Kundi la mapendekezo kwa watumiaji, na kundi la pili ni  mapendekezo kwa vyombo vya kukuza Kiswahili.  1) Mapendekezo kwa watumiaji (jamii)  Katika kutoa mapendekezo yao, watafitiwa wameitaka jamii isisitize juu ya matumizi  mazuri ya lugha ya wazee kwa watoto kwa kutumia lugha iliyo fasaha inayoendana na  utamaduni wa jamii yao.  Mapendekezo kwa watumiaji au jamii. Hawa ni muhimu kwani ndio watumiaji wakuu  wa lugha kwa kwa watoto. Mapendekezo hayo yana faida ikiwa jamii itafuata,  hakutakuwa na matumizi mabaya ya kwa watoto. Mapendekezo hayo yaliyotolewa na  watafitiwa ni pamoja na:-    Mzee wa kike awe mbunifu katika kutumia lugha kwa watoto.  Watafitiwa wameeleza kuwa, lugha ina tabia ya kumjenga au kumbomoa mtoto kilugha.  Hivyo lugha inayotumiwa na mzee wa kike kwa mtoto wake ima itamjenga au  itamfanya apotoke. Kutokana na hali hii, inabidi wazee wa kike wawe makini na wawe  wabunifu katika kuchagua lugha wakati wanapozungumza na watoto wao. Hali hii  itawafanya watoto wawe watumiaji wazuri wa lugha katika jamii.    Wazee wa kike watumie lugha kwa kuzingatia jinsia ya anaezungumza  naye.    Kwa kawaida wazee wa kike huzungumza na watoto wa kike na kiume. Kutokana na  hali hii watafitiwa wamependekeza kuwa, wazee hao watumie lugha huku wakizingatia  jinsia ya mtoto anayezungumza naye. Hali hii itamuaepusha mtoto na matumizi ya lugha  yasioendana na jinsia yake.    Wazee wa kike watumie lugha kulingana na umri wa mtoto.  Katika utafiti huu watafitiwa wamependekeza wazee wa kike wanapotumia lugha  wazingatie umri wa mtoto anaezungumza naye, hii ni kwa sababu sio kila lugha kuwa  inafaa kutumiwa kwa watoto wote. Jambo hii ikitendeka litaepusha kutokea kwa  migongano ya ufahamu wa kinachoelezwa na mzee kwa mtoto hasa mwenye umri  mdogo.    Wazee wanapotumia neno baya lifuatishwe na adabu fulani.  Wazee wa kike katika kuwakataza watoto wao, baadhi yao hutumia maneno mabaya  kulingana na sifa aliyonayo mtoto. Maneno hayo ni kama mwizi, mchafu, mdokozi,  mroho, kikojozi n.k. Inapotokezea hali hii watafitiwa wamependekeza kuwa ni vizuri  wazee hao kuliambatanisha neno hilo na adabu fulani kwa mtoto. Kwa mfano  kumwambia mtoto, mwizi we, toka hapa nisikuone mbele yangu. Matumizi ya maneno  haya yatamfanya mtoto ajue kwamba alichokifanya ni kibaya, hivyo mzee wake hataki  kuwa na mtoto mwenye tabia ile, ndio maana akamfukuza. Kutokana na hayo, mtoto  anaweza kuacha tabia mbaya aliyonayo.      Wazee wa kike wapunguze jazba wanapowasiliana na watoto wao.  Watafitiwa wamependekeza kuwa, wazee wa kike wanapozungumza na watoto wao,  watumie lugha mbalimbali kwa njia ya upole, kama vile lugha ya nasaha, ushauri,  kubembeleza, hamasa na nyenginezo, na waepuke kutumia lugha ya ukali kwa watoto.  Kutumika kwa lugha hizi kutasidia kujenga mapenzi na watoto au mtoto wake, na pia  kupata mambo mengi yanayomkabili mtoto wake.    Kutumia lugha inayoendana na jamii ya Waswahili.  Lugha ndio nyenzo inayotumiwa katika kurithisha utamaduni wa jamii. Jukumu hili  mara nyingi hufanywa na mzee hasa wakike katika jamii. Kutokana na hali hii  watafitiwa wamependekeza kuwa, ni vizuri kwa kila mzee wa kike kutumia lugha kwa  mtoto wake inayofuata na kuendana na utamaduni wa jamii ya Kizanzibari. Hali  ambayo itasaidia kuwa na vijana wenye kutumia lugha vizuri inayokubalika na jamii  hiyo.  11) Mapendekezo kwa vyombo vya kukuza lugha ya Kiswahili.  Watafitiwa wengi pia walitoa mapendekezo yao kwa vyombo vya kukuza lugha ya  Kiswahili, kwa kuanzishwa vitengo maalumu ndani yake vitakavyoshulikia mitindo  mbalimbali ya matumizi ya lugha katika jamii.  Mapendekezo kwa vyombo vya kukuza lugha ya Kiswahili, watafitiwa wameeleza  kuwa, vyombo hivi vimeudwa kwa ajili ya kukuza na kuiendeleza lugha ya Kiswahili.  Kama vile BAKIZA kwa Zanzibar, kuanzisha vitengo maalumu ambavyo  vitashughulikia matumizi mbalimbali ya lugha katika jamii husika. Hali hii itasaidia  katika kueleza matumizi sahihi ya lugha na yasio sahihi kulingana na utamaduni wa     jamii husika. Hivyo wanajamii kupitia vyombo hivi, watapata kujifunza namna ya  kutumia lugha kwa watoto wao.    5 Mjadala  Utafiti huu umechunguza Matumizi ya Lugha ya Wazee wa Kike kwa Watoto Wao.  Matokeo yaliopatikana katika utafiti huu yameonesha kuwa, lugha ya wazee wa kike ina  sifa mbalimbali, sifa ambazo zimejitokeza kulingana na muktadha wa kutumia lugha  hizo. Vilevile imebainika kuwa lugha ya wazee wa kike inaleta athari chanya na hasi  kwa watumiwaji wa lugha hizo.  Miongoni mwa athari hizo ni pamoja na mtoto kutumia misamiati inayotumiwa na mzee  wake katika mazungumzo yake. Hii ina maaana kuwa matumizi mazuri ya lugha kwa  mtoto katika jamii ya Kizanzibari, yanasababishwa na lugha nzuri inayotumiwa na  wazee wa kike katika jamii hiyo. Hali hii inamaanisha kuwa, watoto kuwa na matumizi  mabaya ya lugha katika jamii ya waswahili, inatokana na wazee kutokuzingatia lugha  wanayoitumia katika mazungumzo yao na watoto wao. Hali ambayo inapelekea kuepo  kwa athari hasi kwa watoto, kama vile kuvunja heshima ya mama kwa kuitumia  misamiati ambayo kwa mujibu wa mila na desturi za waswahili si sahihi na haistahiki  kutumiwa mbele ya mzee.  Kwa hivyo wazee wa kike kuendelea kutumia lugha kama hizo, kuna hatari kwa siku za  baadaye kuwa na vizazi ambavyo vinatumia lugha kwa mujibu wanavyoona na  wanavyotaka wenyewe tu kwa wakubwa zao, iwapo wataalamu wa lugha ya Kiswahili     hawatakuwa makini na suala hili la matumizi ya lugha ya wazee wa kike hasa kwa  watoto wao.  Pamoja na athari hasi za lugha ya wazee wa kike kwa watoto wao zilizotolewa na  watafitiwa, bado matumizi haya ya lugha ni muhimu katika mawasiliano ndani ya jamii.  Hivyo si vyema lugha hii ikapuuzwa na jamii.    6 Hitimisho  Sura hii imewasilishwa na kuchambua data zilizokusanywa katika utafiti huu, ambazo  zimepatikana kwa kutumia mbinu ya mahojiano, uchunguzi makinifu na uchunguzi  shirikishi. Uwasilishaji na uchambuzi huo wa data umefanyika kwa kuzingatia malengo  mahsusi ya utafiti huu, huku ukiongozwa na mkabala wa kiidadi (takwimu) na usio wa  kiidadi (maelezo). Aidha nadharia ya kijamii iliyotumika katika utafiti huu imesaidia  katika kuchanganua data za utafiti huu, kwa kubainisha sifa za lugha ya wazee wa kike,  kubainisha muktadha wa matumizi ya lugha ya wazee wa kike, na kufafanua athari ya  lugha ya wazee wa kike kwa watoto.  Utafiti huu umefanikiwa kubainisha sifa za lugha inayotumiwa na wazee wa kike kwa  watoto wao. Umeweza kufafanua miktadha ya kutumia lugha ya wazee wa kike kwa  watoto wao. Umechambua athari zilizotolewa na watafitiwa za lugha ya wazee wa kike  kwa watoto wao katika jamii ya waswahili. Mwisho umetoa mapendekezo kuhusu  matumizi ya lugha ya wazee wa kike kwa watoto wao kwa maendeleo ya jamii ya  waswahili. Majibu yaliyotolewa na watafitiwa yamefanikisha kufikiwa kwa malengo  yote ya utafiti huu kama yalivyopangwa.    SURA YA TANO  MUHUTASARI, HITIMISHO NA MAPENDEKEZO    0 Utangulizi  Sura hii inahitimisha utafiti unaohusu “Matumizi ya Lugha ya Wazee wa Kike na Athari  zake Kwa Watoto Zanzibar”. Sura imegawika katika sehemu tano. Sehemu ya kwanza  inaeleza muhutasari wa utafiti mzima. Ya pili inatoa matokeo matokeo yaliopatikana  katika utafiti huu.Ya tatu mchango wa utafiti. Ya nne inaeleza mapendekezo  yaliyotolewa na watafitiwa kuhusu matumizi ya lugha na athati zake kwa watoto na  sehemu ya mwisho inapendekeza maeneo yanayohitaji kufanyiwa utafiti zaidi.    1 Muhutasari wa utafiti  Utafiti huu ulichunguza “ Matumizi ya Lugha ya Wazee wa Kike na Athari Zake kwa  Watoto Zanzibar” ulifanyika katika Mkoa wa Mjini Magharibi, katika wilaya ya  Magharibi A na B. Jumla ya watafitiwa 80 walishiriki katika utafiti huu, wakiwemo  wazee wa kike 20 wenye umri kati ya miaka 25 hadi 40, wazee wa kike 20 wenye umri  kati ya miaka 41 na kuendendelea, watoto wa kike na kiume wenye umri kuanzia miaka  4 hadi 11 na watoto wa kike na kiume wenye umri kuanzia miaka 12 hadi 17, wanaoishi  katika maeneo ya Darajabovu, Mwera na Tomondo.  Data zimekusanjwa kwa kutumia mbinu ya mahojiano, uchunguzi makini na uchunguzi  shirikishi. Data zimechanganuliwa kwa kutumia mkabala wa kiidadi na usio wa kiidadi,  huku utafiti huu ukiongozwa na nadharia ya Kijamii ya Fishman (1972), ambayo  inaeleza lugha na matumizi yake katika jamii, suala linalotegemea muktadha wa  kimatumizi. Ikiwa na lengo la kueleza Matumizi ya Lugha ya Wazee wa Kike na Athari     Zake kwa Watoto. Utafiti ulilenga kuangalia mambo matatu. Kwanza, kubainisha sifa za  lugha ya wazee wa kiken kwa watoto wao. Pili, kufafanua muktadha wa matumizi ya  lugh ya wazee wa kike kwa watoto wao. Mwisho ni kuchambua athari za lugha ya  wazee wa kike kwa watoto wao.  Sura ya kwanza imetoa taarifa zinazohusiana na mada ya utafiti. Sura imegawanyika  katika sehemu saba. Ya kwanza inaeleza, Usuli wa mada, Ya pili inaeleza tatizo la  utafiti, Ya tatu inaeleza malengo ya utafiti, Ya nne inaeleza maswali ya utafiti, Ya tano  inaeleza umuhimu wa utafiti na sehemu ya mwisho inaeleza mipaka na mawanda ya  utafiti.  Sura ya pili inaeleza dhana mbalimbali zilizotumika katika utafiti, aidha inaeleza baadhi  ya kazi zilizofanywa na wataalamu mbalimbali juu ya matumizi ya lugha ya wazee wa  kike na athari zake kwa watoto, pamoja na kiunzi cha nadharia kinachoongoza utafiti  huu.  Sura ya tatu imefafanua namna utafiti ulivyofanyika. Sura hii imegawanywa sehemu  tano. Sehemu ya kwanza inaonesha mbinu za ukusanyaji wa data, sehemu ya pili  inaonesha sampuli ya watafitiwa, sehemu ya tatu inaonesha eneo la utafiti, sehemu ya  nne inaonesha vifaa vya utafiti, na sehemu ya mwisho inaonesha za uchambuzi wa data.  Sura ya nne imewasilisha na kuchambua data zilizokusanywa katika utafiti huu, na sura  ya tano imetoa muhutasari wa matokeo, hitimisho na mapendekezo ya utafiti.    Sura hii imegawika katika sehemu tano. Kwanza imetoa muhutasari wa utafiti mzima.  Pili inatoa matokeo yaliyopatikana katika utafiti huu. Tatu imeeleza mchango wa utafiti,  Nne inatoa mapendekezo yaliyotolewa na watafiti kuhusu matumizi ya lugha ya wazee  wa kike na athari zake kwa watoto. Na mwisho inapendekeza maeneo yanayohitaji  kufanyiwa utafiti zaidi.    2 Matokeo ya utafiti  Sehemu hii imezungumzia matoke yaliyopatatikana katika utafiti.    Kubainisha sifa za lugha ya wazee wa kike kwa watoto wao  Utafiti huu umebainisha kuwa lugha ya wazee wa kike kwa watoto wao, ina sifa  mbalimbali, sifa ambazo zinajitokeza katika kiwango cha neno, sentensi na kinyume cha  maana. Sifa hizo ni kutumia maneno ya heshima na cheo, upole, ukali, ukarimu/ihsani,  na kubembeleza. Katika kiwango cha sentensi kuna inatumia sentensi amrishi,  ushushuzi, udanganyifu, ushawishi/ hamasa, vitisho, kukatisha tamaa, ushauri na  maapizo na katika kiwango cha kinyume cha maana ni unyume wa maana. Pia  imebainika kuwa ndani ya sifa moja inajitokeza sifa nyengine. Aidha imebainika kuwa  lugha ya wazee wa kike hutumiwa kwa kuzingatia umri wa mtoto. Na imethibitika kuwa  baadhi ya lugha ya wazee wa kike inapotumiwa haifuati mila, desturi na utamaduni wa  jamii ya waswahili wa Zanzibar, lugha hiyo hutumiwa na wazee wa kike wenye umri  kati ya miaka 25 hadi 40. Na baadhi ya lugha hizo zinatumiwa vizuri kwa kufuata  utamaduni wa jamii hii unavyotaka, na watumiaji wakuu wa lugha hizo ni wazee wenye  umri wa miaka 41 na kuendelea.      Kufafanua muktadha wa matumizi ya lugha ya wazee wa kike kwa watoto  wao.  Matokeo ya utafiti huu yameonesha kuwa muktadha unaofanya wazee wa kike watumie  lugha mbalimbali kwa watoto wao ni:-     Muktadha wa kufunza.     Muktadha wa kukataza.     Muktadha wa kukosoa.     Muktadha wa kuelekeza.     Muktadha wa kuthibitisha     Muktadha wa kufahamisha.    Kuchanmbua athari za Lugha ya wazee wa kike kwa watoto wao.  Matokeo ya utafiti huu yameonesha kuwa, lugha ya wazee wa kike inaleta athari  mbalimbali kwa watoto. Athari hizo zimebainika kuwa ni chanya na hasi kwa watoto.  Athari chanya zilizobainika ni pamoja na :-    Kujenga upendo baina ya mzee wa kike na mtoto.    Kujiamini.    Kuchota msamiati wa mama.    Kufariji    Kuwaunganisha watoto.    Kutoa muongozo wa malezi.  Kwa upande wa athari hasi zilizobainishwa ni:-    Kujenga hofu kwa mtoto.      Kuvunja heshima ya mzee wa kike.    Kuleta unyonge kwa mtoto.    Kutenganisha mzee na mtoto.    Kuviza uzungumzaji wa mtoto.    Mtoto wa kiume kuzungumza lugha ya kike.    3 Mchango wa utafiti  Matokeo yaliopatikana katika utafiti huu, yatasaidia kutoa mchango wa maendeleo ya  lugha ya Kiswahili, kwani utafiti huu umeibua mitindo mbalimbali ya lugha  inayotumiwa na wazee wa kike wanapowasiliana na watoto wao. Vilevile utafiti huu  umechambua athari za lugha ya wazee wa kike kwa watoto wao. Hivyo mtafiti anaamini  kwamba yeyote atakaesoma kazi hii, ataelewa athari hizo, na atakuwa makini katika  katika matumizi ya lugha kwa watoto katika jamii husika. Pia utafiti huu umetoa  mchango kwa wanaisimu jamii kwa kuifahamu mtindo wa lugha unaotumiwa na wazee  wa kike wanapozungumza na watoto wao. Halikadhalika, utafiti huu unatoa mwanga na  kuiweka makini ya jamii ya wanawake, juu ya mitindo mbalimbali ya lugha  inayotumiwa na wazee wa kike kwa watoto ili kudhibiti matumizi mabaya ya lugha kwa  watoto.    4 Mapendekezo  Baadhi ya mapendekezo yaliyotolewa yaliyotolewa katika utafiti huu ni pamoja na :-     Wazee wa kike wawe wabunifu katika kutumia lugha kwa watoto wao.       Wazee wa kike wanapozungumza wazingatie umri wa mtoto wanaezungumza  naye.     Wazee wa kike wapunguze jazba katika mazungumzo yao na watoto wao.     Mazungumzo ya wazee wa kike kwa watoto yatumie lugha inayoendana na jamii  waswahili.     Serekali ianzishe chombo kitakacho shughulikia mitindo mbalimbali ya lugha  ya katika jamii.    5 Tafiti fuatishi  Utafiti huu umechunguza “Matumizi ya Lugha ya Wazee wa Kike na Athari Zake kwa  Watoto Zanzibar” Mtafiti amependekeza maeneo yafuatayo yafanyiwe utafiti wa kina:  Kwanza kuchunguza matumizi ya lugha kwa wazee wa jinsia nyengine ili kuona sifa za  lugha hii zinatumiwa na jinsia hiyo au la.  Pili, kuchunguza lugha ya wazee wa kike katika tanzu za kifasihi. Kwa mfano riwaya,  tamthilia na mambo mengine yanayohusiana na fasihi.  Na mwisho wataalamu wa lughawiya jamii wafanye tafiti linganishi ili waone matumizi  ya lugha hii kwa vipindi tofauti.    6 Hitimisho  Sura hii imehitimisha utafiti unaohusu “Matumizi ya Lugha ya Wazee wa Kike na  Athari Zake kwa Watoto Zanzibar”. Sehemu ya kwanza imeeleza muhutasari wa utafiti  nzima. Sehemu ya pili imetoa matokeo yaliyopatikana katika utafiti huu. Sehemu ya tatu  imeeleza mchango wa utafiti. Sehemu ya nne imeeleza mapendekezo yaliyotolewa na     watafitiwa kuhusu lugha ya wazee wa kike kwa watoto wao. Na sehemu ya mwisho  imependekeza maeneo yanayohitaji kufanyiwa utafiti zaidi.     MAREJELEO  Al-Khatib, M & Sabbah, E. (2008) “Language Choice in Mobile Text Massage Among  Jordanian University Students”. SKY Journal of Linguistics. Volume 21, 21,  37-65.  Angel, L. (2004) “Gendered Bilingual Communication Practice: Mobile text  MessageAmong Hong KongCollage Students”. Febreculture: Mobility New  SocialIntensities and the Coodinates of DigitalNet work. Volume  6,http://www.febrecultureorg/jounal/ issued 6- lin.html. Imepakuliwa tareh 11/  4 /2017.  BAKIZA. (2010)Kamusi la Kiswahili Fasaha. Kenya: Oxford University Press.  Brend, R. (1975) “Male-Female Intonation Pattern in American English In Thorne  andHanley”.Language and Sex: Defference and Dominance. Mass: Newsbuy  House.  Broadbriage, J. (2003)An Investigation in to Deffereces between Woman’s and  Man’sSpeech. Birmingham: The University of Birmingham.  Coates, J. (1986) Woman, Men and Language Usage. A Sociolinguistic Account of  SexDifferences in Language. New York: Longman Inc.  Coszby, P. C & Bites ,S. (2012) Method Behavioral Science Reseach (11th ed).  NewYork: McGraw-Hill  Enon, C. J. (1998) Educational Research and Measurement, Department of  DistanceEducation. Uganda: Makerere University.  Fishman. J. A. (1971) “The sociology of Language”. In Fishman (ed).Advanced in the  Socology of Language. Vol. 1, 217-404. The Hangue: Mouton.  Fishman, J, A. (1972) Sociallinguistics. Massachusetts: Newburry House Publishers.    Giglioli, P. (1972) Language and Social Context.Middlex: Penguin Book.  Goumi, A, Volckaert – legrier, O, Bert – Erboul, A, & Bemicot, J. (2011)“SMS  Lengthand Function : A Comparative Study of 13 to 18 Year – Old Girls and  Boys”.European ReviewOf Applied Psychology, Volume 161, No. 4, 175-    www.cndp.fr/agenceusagestice/telechargement/GoumiREPA2011.pdf,Im  epakuliwa tarehe 12/08/2012.Gray, D.(2004) Doing Research in Real World    nd Ed. London: SAGE.  Haas, A. (1979)Male and Female spoken Language Defferences: Stereotypes and  Evidence. New York. College of New Paltz.  Haji, H. (2014) “Maneno ya Heshima katika Kiswahili: Utendi wa  WazungumzajiWazawa Kulingana na Rika na Jinsia zao Mjini  Zanzibar”KatikaKioo cha Lugha48-57, juz 12, Jarida la Taasisi ya Taaluma  ya, Chuo Kikuu cha Dar-es- Salaam: Tanzania.  Hamad, A.M. (2016) “Lugha ya Wanawake Katika Jamii ya Waswahili”. Katika  JahaziToleo Na 1, 27-35. Zanzibr: BAKIZA.  Hassan, A. (2015) Tofauti ya mawasiliano kati ya wanawake na wanaume Pemba. Chuo  Kikuu cha Taifa cha Zanzibar SUZA. (Haijachapishwa).  Hanchoko, V. (2014).The Sociopragmatic Significant of Same Address Forms in  Tonga.Tasnifu ya Uzamili Chuo Kikuu Cha Lusaka Zambia.  (Haijachapishwa).  Hudson, R. A. (1985) Sociolinguistics. Cambridge: University Press.  Hymes, D. (1972) Model of Interaction of Languaged Social Life. New York:  Holt,Renehart And Wiston Inc.  Jesperson, O. (1949) Language. New York: Macmilan.    Juma, Kh. B. (2008)“Kiswahili Cha Asilia Cha Akina Mama wa Visiwani  ZaZanzibar”Katika Utamaduni wa Mzanzibari. Zanzibar: BAKIZA.  Juma, B. (2015) Tofauti ya Kijinsia katika Utumizi wa Lugha ya Kiswahili  KwaVijana.Chuo Kikuu Cha Taifa Cha Zanzibar. SUZA. (Haijachapishwa).  King’ei, K. (2010) Misingi ya Isimujamii. Dar-es-salaam: Taasisi za Taaluma  zaKiswahili Chuo Kikuu cha Dar- es-salaam.  Kituo cha Sheria na Haki za Binadamu. (2013) Kijarida kuhusu sheria ya Mtoto. Dar-esSalaam.  Kombo, D &Tromp, D (2006) Proposal and Thesis writing: An Introdaction. Nairobi:  Paulines Publication Africa.  Kothari C. R. (2004)Research Methodology: Methods and Technigues,2nd Edition. New  Delhi; New Age International (p) Limited Publisher.  Kothari C. R. (2009)Research Methodology: Method and Technigue. New Delhi : New  Age International Publisher.  Khamis, A. (2011)Uchambuzi wa Kiswahili Fasaha: Sarufi na lughawiya. Zanzibar:  Chuo cha elimu Chukwani.  Khamsakul, B. (1998)The attitude of So ( Thaving) ethnic group toward theiro own  Language and User: Case Study of Nongn Waeng Village, Pathumwapi  Subdisrict, SongDao discrict, Sakon province. M.A. Thesis, Mahidol  University, Tailand.  Khosravizadeh1  , P. and Khanlarzadeh2  *, N. (2015). “The Study of Woman’s and  Man’sLanguage: A Questionnaire – Based Study. International Journal of  AcademicReseach. Volume 7, no 2. Tehran IRAN.  http.s://scholar.google.com.Imepakuliwa tarehe 14/ 1 / 2017.    Kress, T. M. (2008)Critical Praxis Research: Breathing New Life in to ReseachMethods  for Teachers. United States of America: Springer.  Labov, W. (1966)The Social Stratification of English in New York  City.Washington:D.C.  Labov, W. (1972)Language in the Inner City. Philadelphia: Pennsylvania University  Press.  Lakoff, R. (1975) Language and Woman,s Place. New York : Harper and Row.  Martha, A.S.(2004) “Uzingatiaji wa Utamaduni wa Utumiaji wa Lugha kama Nyenzo ya  Kufanikisha Tafsiri”. Lugha Yetu. No: 39. BAKITA. Dar es salaam.  Massamba D P, Msanjila, Y P.& Kihore, Y M. (2011) Isimu Jamii:Sekondari na  vyuo.Dar es salaam: Taasisi ya Uchunguzi wa Kiswahili.  Matinde, R.(2012). Dafina ya lugha: Isimu na Nadharia. Tanzania: Educational  Publisher.  Mathooko, P. (2007).Isimu jamii: Misingi na Nadharia. Chuo Kikuu cha Kenyata:  Nairobi.  McConnell-Genet, S, Borker, R, & Furman, N. eds. (1980) Woman and Language in  Literature and Society. New York: Praeger Publisher.  Mekacha, R.(2011). Isimu jamii: Misingi na nadharia na muktadha wa Kiswahili.Dares-salaam: Chuo kikuu cha Dar -es salaam.  Msanjila Y. P. (2007) Utumiaji wa Kiswahili na Lugha za Kijamii Nchini Tanzania.  University of Dar es salaam: Tanzania.  Mukhwana, A. (2008)Language Attitudes in urban Kenya : The case study ofKisumu  ofKisumu, Nairobi and Mombasa. Tasnifu ya Uzamili (Haijachapishwa) Chuo  cha Nirobi.     Reik, T. (1954)Men and Woman Speak Defferent Language. Psychoanalysis vol 23- 15.  Ronald, M. (1977). Linguistic Variation. Language,social Class and Education  AGlasgow study. Edinburgh. University Press.  Salim, Sh. (2014). “Matumizi ya Kipemba katika Shughuli za Kielimu na  MawasilianoNyumbani kwa Wapemba Waliohamia Unguja”. Tasnifu ya  Shahada ya Uzamili Chuo Kikuu cha Dar es Salaam. (Haijachapishwa).  Sleman, H. (2012). Nyimbo za Ngoma ya Pungwa: Maana, Dhima na Athari zake  katika Jamii ya Wazanzibari. Tasnifu ya shahada ya Umahiri. Chuo Kikuu Cha  Dodoma. (Haijachapishwa).  Tannen, D. (1990). You Just Don’t Understand. Random House.  Trochim, W. M. K. (2006). Survey Reseach. Imepakuliwa tarehe 5/2/2017 katika http:  www.sociolreseachmethods.net/kb/survey. php.  Trudgill, P. M. (1974). Sociolinguistics: An Introduction to Language and Society.  Harmondsworth: Penguin.  Vartanian, T. P. (2011) Secondary Data Analysis. New York: Oxford University Press.  Williman, N. (2011)Research Method: The basic. London and New York: Routledge  Taylor and Francis group.  Wolfram, W. (1969)Socilinguistic Description of Deotroit Negro Speech.  WashingtonDC: Centre for Appluid Linguistics.  White, A. (2003). Womans’. Usage of Specific Linguistic Functions in the Context of  CasualConversation. England: University of Birmingham.  Yule, G.(1996). The Study of Language .2nd ed. Cambrige: University Press.    VIAMBATANISHO  KIAMBATANISHO NAMBA 1  MASWALI YA MAHOJIANO KWA WAZEE WA KIKE     Nyumbani unaishi na watoto?     Kama jibu lako ni ndio, watoto hao ni wakuwazaa mwenyewe au wakulea?     Watoto hao wana umri gani?     Jee lugha unayoitumia kuwasiliana nao inatofauti na lugha inayotumiwa na watu  wengine?     Kama jibu lako ni ndio, lugha hiyo ina sifa gani?     Lugha hiyo unaitumia kwa watoto wa umri gani?     Ni sababu gani zinazokufanya utumie lugha zenye hiyo?     Ni wakati gani huwa unatumia lugha hiyo kwa watoto wako?     Kwa uwelewa wako lugha inayotumiwa na wazee wa kike ina athari yeyote kwa  watoto?     Toa maoni yako kuhusu matumizi ya lugha ya wazee wa kike kwa watoto.  AHSANTE KWA USHIRIKIANO WAKO    KIAMBATANISHO NAMBA 11  MASWALI YA MAHOJIANO KWA WATOTO     Nyumbani unaishi na nani?     Lugha anayoitumia mzee wako wa kike anapozungumza na wewe, inatafauti na  lugha inayotumiwa na watu wengine?     Kama jibu lako ni ndio, lugha hiyo ikoje?     Ni wakati gani mzee wako wa kike huitumia lugha hiyo?     Lugha anayoitumia mzee wako wa kike anapowasiliana na wewe ina athari  yeyote kwako?     Kama jibu lako ndio, zitaje?     Toa maoni yako kuhusu matumizi ya lugha ya wazee wa kike kwa watoto.  AHSANTE KWA USHIRIKIANO WAKO