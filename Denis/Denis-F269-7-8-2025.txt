 HOTUBA  YA  MHESHIMIWA  KASSIM  MAJALIWA  MAJALIWA  (MB.),  WAZIRI  MKUU  WA  JAMHURI  YA  MUUNGANO  WA  TANZANIA,  KUHUSU  MAPITIO  NA  MWELEKEO  WA  KAZI  ZA  SERIKALI  NA  MAKADIRIO  YA  MAPATO  NA  MATUMIZI  YA  FEDHA  ZA  OFISI  YA  WAZIRI  MKUU  NA  OFISI  YA  BUNGE  KWA  MWAKA  2023/2024          UTANGULIZI  Shukrani  1.  Mheshimiwa  Spika,  naomba  kutoa  hoja  kwamba  kutokana  na  taarifa  zilizowasilishwa  leo  ndani  ya  Bunge  lako  Tukufu  na  Wenyeviti  wa  Kamati  za  Kudumu  za  Bunge  za  Utawala,  Katiba  na  Sheria;  Afya  na  Masuala  ya  UKIMWI;  Ustawi  na  Maendeleo  ya  Jamii;  na  Bajeti  zilizochambua  Bajeti  ya  Ofisi  ya  Waziri  Mkuu  na  Mfuko  wa  Bunge,  sasa  naliomba  Bunge  lako  lipokee  na  kujadili  Taarifa  ya  Mapitio  ya  Utekelezaji  wa  Kazi  za  Serikali  kwa  mwaka  2022/2023  na  Mwelekeo  wa  Kazi  zake  kwa  mwaka  2023/2024.  Aidha,  naomba  Bunge  lako  Tukufu  likubali  kupitisha  makadirio  ya  mapato  na  matumizi  ya  fedha  ya  Ofisi  ya  Waziri  Mkuu  na  taasisi  zilizo  chini  yake  pamoja  na  Ofisi  ya  Bunge  kwa  mwaka  2023/2024.  2.  Mheshimiwa  Spika,  awali  ya  yote,  ninamshukuru  Mwenyezi  Mungu,  mwingi  wa  rehema,  kwa  fadhila  zake  ambazo  zimetuwezesha  kukutana  hapa  leo  kwa  ajili  ya  kujadili  Taarifa  ya  Mapitio  ya  Utekelezaji  wa  Kazi  za  Serikali  kwa  Mwaka  2022/2023  na  mwelekeo  wake  kwa  mwaka  2023/2024  tukiwa  wenye  afya  njema.  3.  Mheshimiwa  Spika,  itakumbukwa  kuwa  huu  ni  Mkutano  wa  11  wa  Bunge  la  12  ambao  ni  mahsusi  kwa  ajili  ya  mjadala  wa  bajeti.  Niwaombe  Waheshimiwa  Wabunge  wenzangu,  tuitumie  vyema  fursa  hii  kutoa  maoni  na  ushauri  ili  kuisaidia  Serikali  kuimarisha  utekelezaji  wa  vipaumbele  vilivyoainishwa  kwenye  Mpango  na  Bajeti  ya  Mwaka  2023/2024.  Napenda  kuwahakikishia  kuwa  Serikali  itapokea  maoni  na  ushauri  wenu  na  kuyafanyia  kazi  kwa  maslahi  mapana  ya  wananchi.  Salamu  za  Pole  4.  Mheshimiwa  Spika,  nchi  yetu  kwa  nyakati  tofauti  imekumbwa  na  maafa  na  matukio  mbalimbali  yaliyosababisha  athari  mbalimbali  zikiwemo  vifo,  majeruhi,  na  uharibifu  wa  mali  na  mazingira.  Nitumie  fursa  hii  kuwapa  pole  Watanzania  wote  waliopoteza  ndugu,  jamaa  na  mali  zao  katika  maafa.  Aidha,  ninamwomba  Mwenyezi  Mungu  awajalie  majeruhi  wote  uponyaji  wa  haraka  na  aendelee  kuwapumzisha  kwa  amani  wale  waliopoteza  maisha.  Salamu  za  Pongezi  5.  Mheshimiwa  Spika,  nitumie  fursa  hii  kumpongeza  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  kwa  kuendelea  kutuongoza  vyema  na  kupata  maendeleo  na  mafanikio  makubwa  katika  kipindi  kifupi  cha  miaka  miwili  ya  uongozi  wake.  Mafanikio  hayo  ni  pamoja  na  uboreshaji  wa  miundombinu  na  huduma  za  afya,  maji,  elimu,  umeme  na  uchukuzi,  kuboresha  hali  ya  chakula  na  lishe  na  kuimarisha  hali  ya  kisiasa  nchini  na  mahusiano  ya  kimataifa.  6.  Mheshimiwa  Spika,  napenda  pia  kuwapongeza  Mheshimiwa  Dkt.  Philip  Isdor  Mpango,  Makamu  wa  Rais  wa  Jamhuri  ya  Muungano  wa  Tanzania  na  Mheshimiwa  Dkt.  Hussein  Ali  Mwinyi,  Rais  wa  Zanzibar  na  Mwenyekiti  wa  Baraza  la  Mapinduzi  kutokana  na  uongozi  wao  makini  na  jitihada  zao  katika  kuhakikisha  Taifa  letu  linapata  maendeleo.  7.  Mheshimiwa  Spika,  hivi  karibuni,  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  amefanya  teuzi  na  mabadiliko  ya  baadhi  ya  watendaji  wakuu  wa  taasisi  na  viongozi  wa  Tawala  za  Mikoa  na  Mamlaka  za  Serikali  za  Mitaa.  Mabadiliko  hayo,  yamelenga  kuimarisha  utendaji  kazi  Serikalini  ikiwa  ni  pamoja  na  utoaji  huduma  bora  na  kushughulikia  kero  mbalimbali  za  wananchi.  8.  Mheshimiwa  Spika,  ninawapongeza  viongozi  na  watendaji  wote  walioteuliwa  na  Mheshimiwa  Rais  wetu  mpendwa  kushika  nyadhifa  mbalimbali.  Kipekee,  niwapongeze  Mheshimiwa  Jenista  Joakim  Mhagama  Mbunge  wa  Peramiho  na  Waziri  wa  Nchi  Ofisi  ya  Waziri  Mkuu  Sera,  Bunge  na  Uratibu;  Mheshimiwa  George  Boniface  Simbachawene  Mbunge  wa  Kibakwe  na  Waziri  wa  Nchi  Ofisi  ya  Rais,  Menejimenti  ya  Utumishi  wa  Umma  na  Utawala  Bora;  na  Mheshimiwa  Abdallah  Hamis  Ulega  Mbunge  wa  Mkuranga  na  Waziri  wa  Mifugo  na  Uvuvi.  Vilevile,  nimpongeze  Mheshimiwa  Hamis  Mohamed  Mwinjuma  almaarufu  Mwana  FA,  Mbunge  wa  Jimbo  la  Muheza  kwa  kuteuliwa  kushika  nafasi  ya  Naibu  Waziri  wa  Utamaduni,  Sanaa  na  Michezo.  Ninawatakia  kila  la  kheri  viongozi  wote  walioteuliwa  katika  utekelezaji  wa  majukumu  yao  mapya.  9.  Mheshimiwa  Spika,  vilevile,  nitumie  fursa  hii  kuwasisitiza  wateuliwa  wote  kuzingatia  maelekezo  mbalimbali  ya  Mheshimiwa  Rais  yakiwemo  aliyatoa  kwenye  semina  ya  viongozi  iliyofanyika  hivi  karibuni,  Ilani  ya  Chama  cha  Mapinduzi  kwa  ajili  ya  Uchaguzi  Mkuu  wa  Mwaka  2020  pamoja  na  mipango  ya  kitaifa  na  kimataifa  katika  utekelezaji  wa  majukumu  yao.  Aidha,  natoa  rai  kwa  viongozi  hao  kuhakikisha  wanatanguliza  mbele  maslahi  ya  Taifa  na  kuwahudumia  wananchi  ipasavyo.  10.  Mheshimiwa  Spika,  nitumie  fursa  hii  kukupongeza  wewe  binafsi  kwa  kuliongoza  Bunge  hili  kwa  hekima  na  umahiri  mkubwa.  Nimpongeze  pia  Mheshimiwa  Naibu  Spika  kwa  namna  ambavyo  ameendelea  kusimamia  shughuli  za  Bunge  kwa  uwezo  mkubwa.  Waheshimiwa  Wabunge  wenzangu  hakika  mtakubaliana  nami  kuwa  Viongozi  hawa  ni  makini  sana  na  wameonesha  ukomavu  mkubwa  wa  kisiasa  wakati  wote  wakiendesha  vikao  vya  Bunge  hili.  Nitoe  wito  kwetu  sote  tuendelee  kuwapa  ushirikiano  ili  waendelee  kuliongoza  vema  Bunge  letu  na  kulifanya  liendelee  kuheshimika  ndani  na  nje  ya  mipaka  ya  nchi  yetu.  11.  Mheshimiwa  Spika,  nitumie  nafasi  hii,  kumshukuru  Mheshimiwa  Dkt.  Joseph  Kizito  Mhagama,  Mbunge  wa  Madaba  na  Mwenyekiti  wa  Kamati  ya  Kudumu  ya  Bunge  ya  Utawala,  Katiba  na  Sheria;  Mheshimiwa  Stansilaus  Nyongo,  Mbunge  wa  Jimbo  la  Maswa  Mashariki  na  Mwenyekiti  wa  Kamati  ya  Kudumu  ya  Bunge  ya  Afya  na  Masuala  ya  UKIMWI;  Mheshimiwa  Fatma  Hassan  Toufiq,  Mbunge  wa  Viti  Maalumu  na  Mwenyekiti  wa  Kamati  ya  Kudumu  ya  Bunge  ya  Ustawi  na  Maendeleo  ya  Jamii;  Mheshimiwa  Sillo  Daniel  Baran,  Mbunge  wa  Babati  Vijijini  na  Mwenyekiti  wa  Kamati  ya  Kudumu  ya  Bunge  ya  Bajeti  na  wajumbe  wote  wa  kamati  hizo  kwa  michango  yao  iliyosaidia  kuboresha  Mpango  na  Bajeti  ya  Ofisi  ya  Waziri  Mkuu  na  Mfuko  wa  Bunge.  12.  Mheshimiwa  Spika,  ninatambua  ulifanya  mabadiliko  ya  Wenyeviti  na  Wajumbe  wa  kamati  za  kudumu  za  Bunge.  Nitumie  fursa  hii  kuwapongeza  sana  wote  walioteuliwa  na  kuwatakia  kila  la  kheri  katika  utekelezaji  wa  majukumu  yao.  Vilevile,  ninawashukuru  sana  Wajumbe  wa  Kamati  zote  za  Kudumu  za  Bunge  lako  tukufu  kwa  ushauri  walioutoa  wakati  wa  kupitia  Makadirio  ya  Mapato  na  Matumizi  ya  Wizara,  Mikoa,  Wakala,  Idara  za  Serikali  zinazojitegemea  na  Mamlaka  za  Serikali  za  Mitaa.  Maoni  na  ushauri  wao  utazingatiwa  vilivyo  wakati  wa  utekelezaji  wa  Mpango  na  Bajeti  ya  Serikali  kwa  Mwaka  2023/2024.  13.  Mheshimiwa  Spika,  Bunge  lako  Tukufu  lilifanya  uchaguzi  wa  wenyeviti  wa  Bunge  ambao  watakusaidia  kuongoza  vikao  vya  Bunge.  Niwapongeze  Mheshimiwa  Najma  Murtaza  Giga  Mbunge  wa  Viti  Maaalum  na  Makamu  Mwenyekiti  wa  Kamati  ya  Kudumu  ya  Bunge  ya  Ardhi,  Maliasili  na  Utalii  na  Mheshimiwa  Daniel  Baran  Sillo,  Mbunge  wa  Babati  Vijijini  na  Mwenyekiti  wa  Kamati  ya  Kudumu  ya  Bunge  ya  Bajeti,  na  Mheshimiwa  David  Mwakiposa  Kihenzile  Mbunge  wa  Mufindi  Kusini  na  Mwenyekiti  wa  Kamati  ya  Kudumu  ya  Bunge  ya  Viwanda,  Biashara,  Kilimo  na  Mifugo  kwa  kuchaguliwa  kuwa  wenyeviti  wa  Bunge.  Nawapongeza  sana  na  kuwatakia  majukumu  mema  ya  kuliongoza  Bunge.  14.  Mheshimiwa  Spika,  ninawashukuru  Waheshimiwa  Mawaziri  na  Naibu  Mawaziri;  Katibu  Mkuu  Kiongozi;  Wakuu  wa  Mikoa;  Mwanasheria  Mkuu  wa  Serikali;  Makatibu  Wakuu;  Naibu  Mwanasheria  Mkuu  wa  Serikali;  Naibu  Makatibu  Wakuu;  na  Wakuu  wa  Wilaya,  Idara,  Mashirika,  Wakala  na  Taasisi  zote  za  Serikali  kwa  ushirikiano  mkubwa  mnaonipa  katika  kutekeleza  majukumu  ya  Ofisi  ya  Waziri  Mkuu.  Kipekee,  niwapongeze  na  kuwashukuru  wafanyakazi  wote  wa  Serikali  na  taasisi  zake  kwa  kufanya  kazi  kwa  weledi,  utaalamu  na  umahiri  mkubwa  na  hivyo,  kuwezesha  Serikali  kutekeleza  majukumu  yake  kwa  ufanisi.  15.  Mheshimiwa  Spika,  kwa  namna  ya  pekee,  nawashukuru  Mheshimiwa  Jenista  Joakim  Mhagama,  Mbunge  wa  Peramiho  na  Waziri  wa  Nchi,  Ofisi  ya  Waziri  Mkuu  (Sera,  Bunge  na  Uratibu);  Mheshimiwa  Profesa  Joyce  Lazaro  Ndalichako,  Mbunge  wa  Kasulu  Mjini  na  Waziri  wa  Nchi,  Ofisi  ya  Waziri  Mkuu  (Kazi,  Vijana,  Ajira  na  Wenye  Ulemavu);  Mheshimiwa  Paschal  Patrobas  Katambi,  Mbunge  wa  Shinyanga  Mjini  na  Naibu  Waziri  wa  Nchi,  Ofisi  ya  Waziri  Mkuu  (Kazi,  Vijana,  Ajira  na  Wenye  Ulemavu)  na  Mheshimiwa  Ummy  Hamis  Nderiananga,  Mbunge  wa  Viti  Maalumu  na  Naibu  Waziri  wa  Nchi,  Ofisi  ya  Waziri  Mkuu  (Sera,  Bunge  na  Uratibu)  kwa  ushirikiano  mkubwa  wanaonipa  katika  kutekeleza  majukumu  yangu.  16.  Mheshimiwa  Spika,  vilevile,  nawashukuru  sana  Dkt.  Jim  James  Yonazi,  Katibu  Mkuu,  Ofisi  ya  Waziri  Mkuu  (Sera,  Bunge  na  Uratibu);  Prof.  Jamal  Adam  Katundu,  Katibu  Mkuu,  Ofisi  ya  Waziri  Mkuu  (Kazi,  Vijana,  Ajira  na  Wenye  Ulemavu);  Wakurugenzi  na  Wakuu  wa  Vitengo;  Wakuu  wa  taasisi  zilizopo  chini  ya  Ofisi  ya  Waziri  Mkuu;  Ofisi  Binafsi  ya  Waziri  Mkuu  na  wafanyakazi  wote  kwa  ushirikiano  mkubwa  wanaonipatia  wakati  nikitekeleza  majukumu  yangu.  Aidha,  nitakuwa  mchoyo  wa  fadhila  kama  sitamshukuru  Mheshimiwa  George  Boniface  Simbachawene  Mbunge  wa  Kibakwe  na  Waziri  wa  Nchi,  Ofisi  ya  Rais,  Menejimenti  ya  Utumishi  wa  Umma  na  Utawala  Bora,  Dkt.  John  Antony  Kiang u  Jingu,  Katibu  Mkuu,  Wizara  ya  Maendeleo  ya  Jamii,  Jinsia,  Wanawake  na  Makundi  Maalumu  na  Bwana  Kaspar  Kaspar  Mmuya,  Katibu  Mkuu,  Wizara  ya  Mambo  ya  Ndani  ya  Nchi  kwa  ushirikiano  walionipa  wakati  wakiwa  Waziri  wa  Nchi,  Katibu  Mkuu  na  Naibu  Katibu  Mkuu  mtawalia  katika  Ofisi  ya  Waziri  Mkuu  (Sera,  Bunge  na  Uratibu).  Ahsanteni  na  Hongereni  Sana!  17.  Mheshimiwa  Spika,  ninapenda  pia  kuzishukuru  sekta  binafsi,  nchi  rafiki,  washirika  wa  maendeleo,  taasisi  na  mashirika  ya  kimataifa  na  madhehebu  ya  dini  kwa  kuendelea  kuunga  mkono  juhudi  za  Serikali  za  kuleta  maendeleo.  Serikali  inatambua  na  kuthamini  michango  yenu  hususan  katika  utekelezaji  wa  afua  muhimu  kwa  kutoa  misaada,  mikopo  nafuu  na  wakati  mwingine  utaalamu,  kitendo  ambacho  kimekuwa  chachu  ya  kuharakisha  maendeleo  ya  nchi  yetu.  18.  Mheshimiwa  Spika,  baada  ya  utangulizi  huo,  naomba  kuwasilisha  makadirio  ya  bajeti  ambayo  ni  sehemu  ya  utekelezaji  wa  vipaumbele  vilivyobainishwa  katika  Ilani  ya  Uchaguzi  ya  Chama  Cha  Mapinduzi  ya  Mwaka  2020;  maelekezo  ya  nyaraka  za  kisera  za  kitaifa,  kikanda  na  kimataifa  ikiwemo  Dira  ya  Maendeleo  ya  Jumuiya  ya  Afrika  Mashariki  2050,  Ajenda  2063  ya  Maendeleo  ya  Afrika,  Malengo  ya  Maendeleo  Endelevu  2030,  Dira  ya  Taifa  ya  Maendeleo  ya  Mwaka  2025,  Mpango  wa  Tatu  wa  Maendeleo  wa  Miaka  Mitano,  na  Mapendekezo  ya  Mpango  wa  Maendeleo  wa  Taifa  wa  Mwaka  2023/2024.  UTEKELEZAJI  WA  MIRADI  YA  KIPAUMBELE  KWA  MWAKA  2022/2023  19.  Mheshimiwa  Spika,  Serikali  imeendelea  kutekeleza  miradi  ya  maendeleo  itakayoimarisha  uchumi  wa  nchi  na  maendeleo  ya  watu.  Hadi  kufikia  Januari,  2023  zimetolewa  takribani  Shilingi  trilioni   4  kwa  ajili  ya  utekelezaji  wa  miradi  ya  miundombinu  ya  reli,  barabara,  viwanja  vya  ndege,  huduma  za  jamii  na  nishati.  Utekelezaji  wa  miradi  hiyo  upo  katika  hatua  mbalimbali  kama  ifuatavyo:  Mosi:  Ujenzi  wa  Reli  ya  Kati  kwa  Kiwango  cha  Kimataifa     Serikali  imetoa  jumla  ya  Shilingi  bilioni   9  kutekeleza  mradi  huo  ambapo  kipande  cha  Dar  es  Salaam     Morogoro  (km  300)  utekelezaji  umefikia  asilimia   1;  kipande  cha  Morogoro     Makutupora  (km  422)  asilimia   3;  kipande  cha  Mwanza    Isaka  (km  341)  asilimia   5;  kipande  cha  Makutupora    Tabora  (km  371)  asilimia   9;  na  kuanza  kwa  ujenzi  wa  kipande  cha  Tabora    Isaka  (km  165)  na  Tabora     Kigoma  (Km  506).  Pili:  Mradi  wa  Kufua  Umeme  wa  Maji  wa  Julius  Nyerere  (MW  2,115)  Serikali  imetoa  takribani  Shilingi  bilioni   3  kwa  ajili  utekelezaji  wa  mradi  huu  ambao  umefikia  asilimia  83.  Zoezi  la  ujazaji  maji  katika  bwawa  lilizinduliwa  rasmi  na  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  tarehe  22  Desemba  2022.  Hadi  Februari,  2023  kiwango  cha  maji  kimefikia  mita   9  kutoka  usawa  wa  Bahari  ikilinganishwa  na  kiwango  cha  mita  163  kinachohitajika  ili  kuanza  uzalishaji.  Tatu:  Uboreshaji  wa  Shirika  la  Ndege  Tanzania  Utekelezaji  wa  mradi  huu  umegharimu  takribani  Shilingi  bilioni   2.  Shughuli  zilizofanyika  ni  pamoja  na  kulipa  sehemu  ya  gharama  za  ununuzi  wa  ndege  tano  ambapo  kati  ya  hizo,  ndege  moja  ni  aina  ya  Boeing  767-300F  ya  mizigo,  ndege  mbili  aina  ya  Boeing  737-9,  ndege  moja  aina  ya  Boeing  787-8  Dreamliner  na  ndege  moja  aina  ya  De  Havilland  Dash  8-Q400.  Ndege  nne  kati  ya  hizo  zinatarajiwa  kuwasili  nchini  kabla  ya  Novemba,  2023  na  ndege  moja  ya  mizigo  inatazamiwa  kuwasili  nchini  hivi  karibuni.  Kuwasili  kwa  ndege  hizo  kutasaidia  Shirika  la  Ndege  Tanzania     kutanua  mtandao  wa  safari  za  ndani  na  nje  ya  nchi  na  hivyo  kuchochea  ukuaji  wa  sekta  nyingine  za  uchumi  kama  utalii,  biashara  na  kilimo.  Nne:  Mradi  wa  Ujenzi  wa  Bomba  la  Mafuta  Ghafi  kutoka  Hoima     hadi  Tanga     lenye  urefu  wa  km  1,443  Takribani  shilingi  bilioni   9  zimetolewa  ili  kulipa  fidia  wananchi  7,486  kati  ya  9,122  wanaopisha  eneo  la  mkuza  wa  bomba;  na  Serikali  imeendelea  kulipa  hisa  za  umiliki  katika  Bomba  la  Mafuta  Ghafi  la  Afrika  Mashariki  hadi  kufikia  dola  za  Marekani  milioni   .  Aidha,  tayari  kibali  cha  kuanza  ujenzi  wa  Bomba  la  Mafuta  kimetolewa  Januari,  2023.  Vilevile,  ujenzi  wa  karakana  ya  kuweka  mfumo  wa  kupasha  joto  mabomba  katika  kijiji  cha  Sojo,  Nzega  Tabora  umefikia  asilimia  49.  Tano:  Mradi  wa  Kiwanda  cha  Sukari  Mkulazi  Takribani  shilingi  bilioni   4  zimetolewa  ili  kuendelea  na  ujenzi  wa  kiwanda  ambao  umefikia  asilimia  75.  Aidha,  hekta  219  zimepandwa  miwa  na  kufanya  ukubwa  wa  eneo  lililopandwa  miwa  kufikia  hekta  2,974  sawa  na  asilimia  83  ya  lengo  la  kupanda  hekta  3,600.  Kiwanda  hicho  kinatarajiwa  kuongeza  uzalishaji  wa  tani  50,000  za  sukari  kwa  mwaka  pindi  kitakapoanza  uzalishaji  na  hivyo  kupunguza  mahitaji  ya  kuagiza  sukari  nje  ya  nchi.  Sita:  Mradi  wa  Daraja  la  Kigongo     Busisi     Takribani  shilingi  bilioni   9  zimetolewa  kuendelea  na  ujenzi  wa  daraja  hili  ambao  umefikia  asilimia  63.  Kukamilika  kwa  Daraja  hili  kutapunguza  muda  wa  Wananchi  kuvuka  eneo  la  Kigongo     Busisi  kutoka  takribani  masaa  2  mpaka  dakika  4  kwa  kutumia  usafiri  wa  gari  na  dakika  10  kwa  watembea  kwa  miguu.  Aidha,  daraja  hili  litakuwa  na  uwezo  wa  kupitisha  magari  ya  aina  yote  wakati  wote  na  kubeba  uzito  wa  hadi  tani  160.  Saba:  Miradi  ya  Ujenzi  na  Ukarabati  wa  Viwanja  vya  Ndege  Serikali  ilitoa  takribani  shilingi  bilioni   3  kwa  ajili  ya  kuendelea  na  ujenzi  wa  Kiwanja  cha  Ndege  cha  Kimataifa  cha  Msalato  ambapo  utekelezaji  umefikia  asilimia   .  Kazi  nyingine  ni  kukamilika  kwa  upanuzi  wa  njia  ya  kutua  na  kuruka  ndege  na  kufungwa  kwa  mfumo  wa  kuongozea  ndege  katika  Kiwanja  cha  Ndege  cha  Dodoma;  kukamilika  kwa  ujenzi  wa  Kiwanja  cha  Ndege  cha  Geita;  na  kuendelea  na  ujenzi  na  ukarabati  wa  Viwanja  vya  Ndege  vya  Songea  kwa  asilimia  98,  Iringa  asilimia  42  na  Musoma  asilimia  43.  HALI  YA  UCHUMI  20.  Mheshimiwa  Spika,  kwa  kipindi  cha  takribani  mwaka  mmoja  sasa,  Dunia  imekumbwa  na  msukosuko  wa  kiuchumi  kutokana  na  vita  inayoendelea  baina  ya  nchi  za  Ukraine  na  Urusi.  Vita  hiyo  ilianza  wakati  uchumi  wa  dunia  ukiwa  bado  haujatengemaa  kutoka  kwenye  madhara  ya  janga  la  UVIKO     19.  Kwa  msingi  huo,  tumeshuhudia  uchumi  wa  mataifa  makubwa  hususan  katika  bara  la  Ulaya  ukiyumba  na  gharama  za  maisha  kuongezeka  kutokana  na  mfumuko  wa  bei  za  nishati  na  chakula  duniani.  21.  Mheshimiwa  Spika,  kwa  mujibu  wa  taarifa  ya  Shirika  la  Fedha  la  Duniani  ya  Januari,  2023,  kasi  ya  ukuaji  wa  uchumi  wa  dunia  imepungua  kutoka  asilimia     mwaka  2021  hadi  asilimia     mwaka  2022.  Aidha,  kasi  ya  ukuaji  wa  uchumi  wa  dunia  inatarajia  kupungua  na  kufikia  asilimia     mwaka  2023.  Vilevile,  kasi  ya  ukuaji  wa  uchumi  wa  nchi  zilizoendelea  imepungua  na  kufikia  asilimia     mwaka  2022  kutoka  asilimia     mwaka  2021  na  inatarajiwa  kupungua  na  kufikia  asilimia     mwaka  2023.  22.  Mheshimiwa  Spika,  uchumi  wa  nchi  zinazoendelea  na  zinazoibuka  kiuchumi  ulipungua  na  kufikia  asilimia     mwaka  2022  ikilinganishwa  na  asilimia     mwaka  2021.  Aidha,  ukuaji  wa  uchumi  katika  nchi  zinazoendelea  na  zinazoibuka  kiuchumi  barani  Asia,  ikijumuisha  China  na  India  ulipungua  na  kufikia  asilimia     mwaka  2022  ikilinganishwa  na  asilimia     mwaka  2021.  Kwa  upande  wa  nchi  za  Kusini  mwa  Jangwa  la  Sahara,  ukuaji  wa  uchumi  ulipungua  na  kufikia  wastani  wa  asilimia     mwaka  2022  ikilinganishwa  na  asilimia     mwaka  2021.  23.  Mheshimiwa  Spika,  kiwango  cha  wastani  wa  ukuaji  wa  Pato  la  Taifa  kwa  kipindi  cha  mwaka  2022  kwa  nchi  nyingi  za  ukanda  wa  Jumuiya  ya  Maendeleo  ya  Kusini  mwa  Afrika  ni  asilimia     ikilinganishwa  na  wastani  wa  ukuaji  wa  asilimia     mwaka  2021.  Aidha,  wastani  wa  ukuaji  wa  uchumi  kwa  nchi  wanachama  wa  Jumuiya  ya  Afrika  Mashariki  ulikuwa  ni  asilimia     mwaka  2022  ikilinganishwa  na  wastani  wa  asilimia     mwaka  2021.  Hali  hii  imesababishwa  na  kupungua  kwa  uzalishaji  na  shughuli  za  kiuchumi  katika  nchi  husika  kwa  mwaka  2020  kutokana  na  sababu  mbalimbali  zikiwemo:  utekelezaji  wa  masharti  yaliyowekwa  kuzuia  maambukizi  ya  UVIKO-19  kama  kufunga  mipaka,  kusitisha  safari  za  ndege  za  kimataifa,  kusitisha  baadhi  ya  shughuli  za  kiuchumi  zinazohusisha  mikusanyiko  na  kuzuia  watu  kutoka  nje.  24.  Mheshimiwa  Spika,  pamoja  na  kusuasua  kwa  ukuaji  wa  uchumi  wa  dunia  na  mataifa  ya  Afrika  hususan  nchi  za  ukanda  wa  Jangwa  la  Sahara,  Jumuiya  za  SADC  na  Afrika  Mashariki,  hali  ya  ukuaji  wa  uchumi  kwa  nchi  yetu  kwa  kipindi  cha  robo  ya  kwanza  hadi  ya  tatu  ya  mwaka  2022  imeimairika  ikilinganishwa  na  mwaka  2021.  Katika  kipindi  cha  Januari  hadi  Septemba  2022,  uchumi  wa  taifa  ulikua  kwa  wastani  wa  asilimia     ikilinganishwa  na  asilimia     katika  kipindi  kama  hicho  mwaka  2021.  Ukuaji  chanya  wa  uchumi  ulichangiwa  na  hatua  zinazoendelea  kuchukuliwa  na  Serikali  inayoongozwa  na  Mheshimiwa  Dkt.  Samia  Suluhu  Hassan  ikiwemo  uwekezaji  wa  kimkakati  katika  miundombinu  ya  nishati,  maji,  afya,  elimu,  barabara,  reli  na  viwanja  vya  ndege;  kuongezeka  kwa  uzalishaji  wa  madini,  hususan  dhahabu  na  makaa  ya  mawe,  kuongezeka  kwa  mikopo  katika  sekta  binafsi  ambayo  imechochea  shughuli  za  kiuchumi  na  kuongezeka  kwa  shughuli  za  utalii.  25.  Mheshimiwa  Spika,  ukuaji  wa  uchumi  wa  Tanzania  kwa  mwaka  2022  unatarajiwa  kupungua  hadi  kufikia  wastani  wa  asilimia     kutoka  ukuaji  wa  asilimia     mwaka  2021  na  kuongezeka  hadi  kufikia  asilimia     mwaka  2023.  Maoteo  ya  ukuaji  wa  uchumi  wa  Tanzania  yamezingatia  hatua  zinazoendelea  kuchukuliwa  na  Serikali  katika  kukabiliana  na  athari  zitokanazo  na  vita  kati  ya  Ukraine  na  Urusi  ikiwemo:  kuchochea  uzalishaji  katika  sekta  za  kilimo,  mifugo,  uvuvi  na  madini;  uimarishaji  wa  miundombinu  ya  barabara  mijini  na  vijijini,  nishati  na  maji;  uboreshaji  wa  huduma  za  jamii;  kuendelea  na  utekelezaji  wa  miradi  inayochachua  shughuli  za  kiuchumi  ikiwemo  reli,  upanuzi  wa  bandari,  usambazaji  umeme  vijijini;  na  uboreshaji  wa  mazingira  ya  biashara  na  uwekezaji.  Hata  hivyo,  kulingana  na  utabiri  wa  hali  ya  hewa  ambao  umebainisha  uwezekano  wa  kuwa  na  mvua  chini  ya  wastani,  hali  hiyo  inaweza  kuathiri  uzalishaji  katika  sekta  ya  kilimo,  upatikanaji  wa  nishati  ya  umeme,  na  maji  na  hivyo  kuathiri  ukuaji  wa  uchumi.  Mfumuko  wa  Bei  26.  Mheshimiwa  Spika,  madhara  ya  vita  vya  Urusi  na  Ukraine  yamesababisha  kuongezeka  kwa  kasi  ya  kupanda  bei  ya  mafuta  duniani  na  hivyo  kuchangia  kuongezeka  kwa  gharama  za  uzalishaji  na  usafirishaji  na  kupanda  kwa  bei  za  bidhaa  mbalimbali.  27.  Mheshimiwa  Spika,  mfumuko  wa  bei  nchini  kwa  mwaka  2022  ulifikia  wastani  wa  asilimia     ikilinganishwa  na  wastani  wa  asilimia     mwaka  2021.  Hata  hivyo,  kiwango  hiki  kipo  ndani  ya  malengo  ya  kati  ya  asilimia     hadi     na  vigezo  vya  mtangamano  wa  kiuchumi  wa  kikanda  wa  Jumuiya  ya  Afrika  Mashariki  na  Jumuiya  ya  Maendeleo  Kusini  mwa  Afrika.  Sababu  zilizochangia  kuongezeka  kwa  mfumuko  wa  bei  katika  kipindi  husika  ni  pamoja  na:  kupanda  kwa  bei  za  bidhaa  ikiwemo  mafuta  ya  kula,  mbolea  na  petroli  kufuatia  kuvurugika  kwa  mnyororo  wa  uzalishaji  na  usambazaji  wa  bidhaa  na  huduma  katika  soko  la  dunia  uliotokana  na  athari  za  vita  kati  ya  nchi  za  Urusi  na  Ukraine;  na  kupungua  kwa  upatikanaji  wa  mazao  ya  chakula  nchini  na  nchi  jirani  kulikosababishwa  na  mabadiliko  ya  tabianchi  hususan  maeneo  yanayotegemea  mvua  za  vuli.  28.  Mheshimiwa  Spika,  mfumuko  wa  bei  nchini  unatarajiwa  kuendelea  kuwa  tulivu  na  kubaki  katika  wigo  wa  tarakimu  moja  na  ndani  ya  vigezo  vya  mtangamano  wa  kiuchumi  vya  kikanda  kutokana  na  hatua  zilizochukuliwa  na  zinazoendelea  kuchukuliwa  na  Serikali  ikiwemo:  kuongeza  bajeti  katika  sekta  za  kilimo,  mifugo,  uvuvi  na  nishati  ili  kuchochea  uzalishaji  wa  ndani  na  kupunguza  nakisi  ya  urari  wa  biashara;  usimamizi  madhubuti  wa  sera  za  fedha  na  bajeti;  utulivu  wa  thamani  ya  shilingi  na  kuimarisha  upatikanaji  wa  umeme  nchini.  UWEKEZAJI  29.  Mheshimiwa  Spika,  Serikali  imeendelea  kutekeleza  mikakati  mbalimbali  inayolenga  kuimarisha  uwekezaji  hapa  nchini.  Katika  mwaka  2022/2023,  Serikali  kupitia  Bunge  lako  tukufu  imetunga  Sheria  ya  Uwekezaji  Tanzania  Namba  10  ya  Mwaka  2022  ambayo  pamoja  na  mambo  mengine  inalenga  kuweka  mazingira  bora  ya  uwekezaji.  Aidha,  Serikali  imeendelea  kuratibu  mradi  wa  maandalizi  ya  Kongani  ya  Viwanda  ya  Kwala  yenye  ukubwa  wa  ekari  2,500  ambapo  kiasi  cha  Dola  za  Kimarekani  bilioni  tatu  zinatarajiwa  kuwekezwa.  Mradi  huu  unatarajiwa  kuzalisha  jumla  ya  ajira  za  moja  kwa  moja  100,000,  ajira  zisizo  za  moja  kwa  moja  300,000  na  bidhaa  za  takriban  Dola  za  Marekani  bilioni  6  kwa  mwaka.  Vilevile,  Serikali  inaendelea  kuratibu  maandalizi  ya  kongani  na  maeneo  mengine  ya  kiuchumi  ikiwemo,  Kongani  ya  Magu  na  Misungwi  pamoja  na  Eneo  Maalumu  la  Kiuchumi  Nala.  30.  Mheshimiwa  Spika,  Serikali  imeendelea  kutekeleza  programu  zinazolenga  kuboresha  mazingira  ya  ufanyaji  biashara  na  uwekezaji  nchini.  Programu  hizi  zinajumuisha  kuboresha  mazingira  ya  uondoshaji  wa  shehena  bandarini  ambapo  Serikali  inajenga  Mfumo  wa  Pamoja  wa  Kielektroniki  wa  Uondoshwaji  wa  Shehena  Bandarini.  Aidha,  Serikali  imekamilisha  mkakati  wa  uendeshaji  wa  mfumo  huo  na  Mfumo  wa  Utoaji  wa  Vibali  na  Leseni  za  Mazao  utakaounganishwa  na  Mfumo  wa  Pamoja  wa  Kielektroniki  wa  Uondoshwaji  wa  Shehena  Bandarini  kwa  ajili  ya  kurahisisha  utoaji  wa  vibali  na  leseni  za  mazao.  31.  Mheshimiwa  Spika,  katika  mwaka  2023/2024,  Serikali  itaendelea  kuhamasisha  sekta  binafsi  kushiriki  katika  miradi  na  programu  za  maendeleo  ili  kuongeza  mchango  wa  sekta  hiyo  katika  kukuza  uchumi.  Aidha,  Serikali  itaendelea  kufanya  mapitio  ya  sera,  sheria,  kanuni  na  miongozo  mbalimbali  inayohusu  uwekezaji  kwa  lengo  la  kuweka  mazingira  bora  ya  uwekezaji  nchini  ikiwa  ni  pamoja  na  kukuza  ushiriki  wa  Watanzania  katika  miradi  ya  kimkakati  ya  uwekezaji.  SIASA  Hali  ya  Siasa  na  Kuimarika  kwa  Demokrasia  Nchini  32.  Mheshimiwa  Spika,  kwa  ujumla  hali  ya  siasa  nchini  ni  tulivu  na  Vyama  vya  Siasa  vinaendelea  kutekeleza  majukumu  yao  ikiwemo  kufanya  mikutano  ya  hadhara  katika  maeneo  mbalimbali  nchini.  Aidha,  Serikali  imeendelea  kuratibu  vikao  vya  maridhiano  ya  kisiasa  na  Vyama  vya  Siasa  nchini  ili  kuleta  umoja,  amani  na  utulivu  katika  nchi  yetu  ambao  umekuwa  ni  utamaduni  wetu  tangu  tupate  uhuru.  Kipekee  naomba  nimpongeze  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  ambaye  amekuwa  mstari  wa  mbele  katika  kuhakikisha  kunakuwepo  na  mtangamano  wa  kisiasa  nchini  unaojumuisha  siasa  safi,  za  kiustaarabu  na  zinazoheshimu  mawazo  ya  kila  mmoja  wetu.  33.  Mheshimiwa  Spika,  katika  jitihada  za  kukuza  na  kuimarisha  demokrasia  ya  vyama  vingi  nchini,  Ofisi  ya  Msajili  wa  Vyama  vya  Siasa  imeratibu  shughuli  za  Vyama  vya  Siasa  kwa  kuhakikisha  kunakuwepo  na  fursa  sawa  katika  shughuli  za  siasa  nchini.  Katika  mwaka  2022/2023,  Serikali  imetoa  ruzuku  jumla  ya  shilingi  bilioni     kwa  vyama  vya  siasa  sita  vyenye  sifa  ya  kupata  ruzuku.  Vyama  hivyo  ni  NCCR-Mageuzi,  CCM,  CHADEMA,  DP,  CUF  na  ACT-Wazalendo.  Hatua  hii,  imesaidia  kuendeleza  na  kuimarisha  uendeshaji  wa  shughuli  za  vyama  vya  siasa  na  demokrasia  nchini.  34.  Mheshimiwa  Spika,  katika  mwaka  2022/2023,  chaguzi  ndogo  za  ubunge  ziliendeshwa  katika  jimbo  la  Amani,  Zanzibar  na  udiwani  katika  kata  12  Tanzania  Bara.  Chaguzi  hizo  zimefanyika  kutokana  na  sababu  mbalimbali  zikiwemo  vifo  na  baadhi  ya  Waheshimiwa  Madiwani  kukosa  sifa  za  kuendelea  na  nyadhifa  hizo.  Nitumie  fursa  hii  kuvishukuru  vyama  vyote  vilivyoshiriki  chaguzi  hizo  kwani  vimeonesha  ukomavu  mkubwa  wa  kisiasa.  Kipekee  nikipongeze  Chama  cha  Mapinduzi  kwa  ushindi  wa  Jimbo  la  Amani  pamoja  na  viti  12  vya  udiwani  katika  chaguzi  hizo.  35.  Mheshimiwa  Spika,  katika  mwaka  2023/2024,  shughuli  za  maandalizi  ya  Uchaguzi  Mkuu  wa  Mwaka  2025  pamoja  na  Uchaguzi  wa  Serikali  za  Mitaa  utakaofanyika  mwaka  2024  zitaendelea.  Kazi  zitakazofanyika  ni  pamoja  na  kulifanyia  maboresho  Daftari  la  Kudumu  la  Wapiga  Kura;  kuboresha  mifumo  ya  menejimenti  ya  uchaguzi;  kuendelea  na  mchakato  wa  marekebisho  ya  sheria  za  uchaguzi;  kuandaa  kanuni  za  uchaguzi  wa  Rais,  Wabunge  na  Madiwani;  na  kutoa  elimu  ya  mpiga  kura  kwa  wananchi.  Nitumie  fursa  hii  kuwaomba  viongozi  wa  vyama  vya  siasa  kuhamasisha  Wanachama  na  Watanzania  wote  wenye  sifa  kujiandikisha  kwenye  daftari  hilo  na  kupata  kitambulisho  halali  cha  mpiga  kura  pale  zoezi  hilo  litakapoanza  rasmi.  BUNGE  36.  Mheshimiwa  Spika,  katika  mwaka  2022/2023,  Ofisi  ya  Bunge  imeendesha  mikutano  mitatu  ya  Bunge  na  mikutano  mitatu  ya  Kamati  za  Kudumu  za  Bunge.  Katika  kipindi  hicho,  jumla  ya  maswali  ya  msingi  460  pamoja  na  ya  nyongeza  1,426  yaliulizwa  Bungeni  na  kujibiwa  na  Serikali.  37.  Mheshimiwa  Spika,  Bunge  pia  lilijadili  na  kupitisha  miswada  saba  na  maazimio  mawili  ya  Kimataifa  yanayotokana  na  Kamati  za  Kudumu  za  Bunge  na  hatimaye  kuwasilishwa  Serikalini  kwa  utekelezaji.  Vilevile,  Kamati  za  Kudumu  za  Bunge  zilifanya  uchambuzi  wa  Miswada  ya  Sheria,  Sheria  ndogo,  Taarifa  za  Uwekezaji  wa  Mitaji  ya  Umma,  Taarifa  ya  Mdhibiti  na  Mkaguzi  wa  Hesabu  za  Serikali,  Taarifa  za  Utendaji  wa  Wizara  na  Taasisi  za  Serikali  na  ufuatiliaji  wa  utekelezaji  wa  afua  za  UKIMWI.  38.  Mheshimiwa  Spika,  katika  mwaka  2023/2024,  Ofisi  ya  Bunge  itaendelea  kusimamia  shughuli  za  mikutano  minne  ya  Bunge  na  mikutano  minne  ya  Kamati  za  Kudumu  za  Bunge.  Kuratibu  ushiriki  wa  Wabunge  katika  mikutano  ya  kimataifa  ikiwemo  Bunge  la  Jumuiya  ya  Maendeleo  Kusini  mwa  Afrika,  Bunge  la  Jumuiya  ya  Afrika  Mashariki,  Bunge  la  Umoja  wa  Afrika  na  Mabunge  ya  Jumuiya  ya  Madola.  Aidha,  Ukumbi  wa  Bunge  utaendelea  kuimarishwa  pamoja  na  kukarabati  jengo  la  kumbi  za  Bunge  na  majengo  ya  ofisi.  MAHAKAMA  39.  Mheshimiwa  Spika,  ni  azma  ya  Serikali  ya  awamu  ya  sita  kuhakikisha  haki  inapatikana  kwa  wananchi  wote  bila  kujali  hadhi  ya  mtu,  uchumi  wala  kabila.  Katika  kutekeleza  azma  hiyo,  Serikali  imeendelea  kufanya  maboresho  mbalimbali  ya  kiutendaji  pamoja  na  ujenzi  wa  miundombinu  muhimu  ya  mahakama  kwa  lengo  la  kuongeza  ufanisi  wa  utendaji  wa  mahakama  na  kuimarisha  mifumo  ya  utoaji  haki.  40.  Mheshimiwa  Spika,  katika  mwaka  2022/2023,  Serikali  imekamilisha  miradi  ya  ujenzi  wa  Mahakama  tatu  za  hakimu  mkazi  katika  Mikoa  ya  Lindi,  Songwe  na  Katavi.  Aidha,  ujenzi  wa  Mahakama  za  Wilaya  28  katika  Wilaya  za  Same,  Mwanga,  Tandahimba,  Nanyumbu,  Namtumbo,  Mvomero,  Gairo,  Ngara,  Kilombero,  Mkinga,  Kakonko,  Buhigwe,  Uvinza,  Butiama,  Rorya,  Itilima,  Busega,  Mbogwe,  Nyang hwale,  Kyerwa,  Misenyi,  Tanganyika,  Kaliua,  Manyoni,  Bunda,  Kilindi,  Rungwe  na  Sikonge  umekamilika.  Vilevile,  ujenzi  wa  mahakama  ya  mwanzo  katika  Wilaya  ya  Kilindi  eneo  la  Kimbe  na  ukarabati  wa  Mahakama  Kuu  ya  Tabora  pamoja  na  Mahakama  ya  Hakimu  Mkazi  Moshi  umekamilika.  41.  Mheshimiwa  Spika,  vilevile,  Serikali  inaendelea  na  ujenzi  wa  Mahakama  nne  za  Wilaya  za  Ulanga,  Ubungo,  Liwale  na  Kwimba  pamoja  na  Mahakama  za  Mwanzo  saba  za  Kinesi,  Mahenge,  Luilo,  Newala,  Usevya,  Nyakibimbili  na  Kabanga.  Kwa  upande  mwingine,  inaendelea  kutekeleza  mradi  wa  ujenzi  wa  jengo  la  makao  makuu  Jijini  Dodoma,  nyumba  za  majaji  na  ukarabati  wa  jengo  la  zamani  la  makao  makuu  Dodoma  na  jengo  la  mahakama  Wilaya  ya  Maswa.  42.  Mheshimiwa  Spika,  katika  kuimarisha  mifumo  ya  utoaji  haki,  Serikali  imeongeza  majaji  wa  mahakama  ya  rufaa  kutoka  16  hadi  24  na  wa  mahakama  kuu  kutoka  78  hadi  98.  Vilevile,  idadi  ya  mahakimu  iliongezeka  kutoka  mahakimu  245  hadi  293.  43.  Mheshimiwa  Spika,  katika  mwaka  2022/2023  Mahakama  imesikiliza  na  kukamilisha  mashauri  134,989.  Ufanisi  huu  umechangiwa  na  ongezeko  la  watendaji  katika  mahakama,  kuendesha  mashauri  na  mikutano  kwa  njia  ya  mtandao  na  kukamilika  kwa  miundombinu  muhimu  ya  mahakama.  44.  Mheshimiwa  Spika,  katika  mwaka  2023/2024,  Serikali  itaendelea  kutekeleza  miradi  ya  ujenzi  wa  miundombinu  kwa  lengo  la  kusogeza  huduma  za  Mahakama  karibu  na  wananchi  ili  huduma  hizo  zipatikane  kwa  wakati  na  gharama  nafuu.  SEKTA  ZA  UZALISHAJI  Kilimo  45.  Mheshimiwa  Spika,  Serikali  imeendelea  kutoa  kipaumbele  katika  sekta  ya  kilimo  ili  kuinua  Pato  la  Taifa  na  la  mtu  mmoja  mmoja.  Aidha,  hatua  mbalimbali  zenye  lengo  la  kuongeza  tija  na  uzalishaji  wa  mazao  ya  chakula  na  biashara  zimeendelea  kuchukuliwa.  Hatua  hizo  ni  pamoja  na:  kuwezesha  wakulima  kupata  mbegu  bora  zinazoendana  na  hali  ya  hewa  nchini;  kutoa  ruzuku  ya  pembejeo  hususan  mbolea  na  mbegu;  kuwezesha  upatikanaji  wa  teknolojia  mpya  na  zana  za  kisasa;  kuimarisha  huduma  za  ugani;  kuongeza  eneo  la  umwagiliaji  kwa  kuanzisha  skimu  mpya  na  kukarabati  skimu  za  umwagiliaji  zilizopo;  na  upatikanaji  wa  masoko  ya  mazao  ndani  na  nje  ya  nchi  ili  kuhakikisha  wakulima  wananufaika  na  mauzo  ya  mazao.  46.  Mheshimiwa  Spika,  katika  mwaka  2022/2023,  Serikali  imesaini  mikataba  31  yenye  thamani  ya  jumla  ya  shilingi  bilioni   4  kwa  ajili  ya  ujenzi  na  ukarabati  wa  skimu  za  umwagiliaji.  Mikataba  hiyo  inahusu  ujenzi  wa  mabwawa  nane,  skimu  mpya  13  na  ukarabati  wa  skimu  za  umwagiliaji  17.  Ujenzi  na  ukarabati  wa  skimu  hizo  utaongeza  eneo  la  umwagiliaji  kwa  hekta  50,930  na  hivyo  kufanya  eneo  la  umwagiliaji  kufikia  hekta  778,   kutoka  hekta  727,280  mwaka  2021/2022.  47.  Mheshimiwa  Spika,  pamoja  na  changamoto  za  hali  ya  hewa,  hali  ya  upatikanaji  wa  chakula  cha  kutosha  katika  maeneo  yote  nchini  imeendelea  kuimarika.  Katika  msimu  wa  kilimo  wa  mwaka  2022/2023,  uzalishaji  wa  mazao  ya  chakula  kitaifa  ulikuwa  tani  milioni     ikilinganishwa  na  mahitaji  halisi  ya  tani  milioni   .  Uzalishaji  huo  umeihakikishia  nchi  utoshelevu  wa  chakula  kwa  asilimia  115  kwa  msimu  wa  kilimo  wa  mwaka  2023/2024.  48.  Mheshimiwa  Spika,  pamoja  na  uwepo  wa  ziada  ya  mazao  ya  chakula.  Nitoe  wito  kwa  Watanzania  kuhifadhi  mazao  ya  nafaka  kwani  utengamano  wa  hali  ya  chakula  nchini  umeendelea  kuwepo  kutokana  na  ziada  inayotokana  na  mazao  yasiyo  ya  nafaka.  49.  Mheshimiwa  Spika,  Serikali  imeendelea  kuchukua  hatua  mbalimbali  ili  kuhakikisha  hali  ya  chakula  inaendelea  kuimarika.  Hadi  Januari,  2023,  tani  29, 1  za  mahindi  zilisambazwa  katika  Halmashauri  59  zilizopata  changamoto  ya  upungufu  wa  chakula  kwa  mwaka  2022/2023.  Mahindi  hayo  yaliuzwa  kwa  bei  ya  chini  ya  soko  ili  kuimarisha  upatikanaji  wa  chakula  katika  maeneo  hayo.  50.  Mheshimiwa  Spika,  sambamba  na  hatua  hizo,  Serikali  imeendelea  kuratibu  upatikanaji  wa  mbolea,  mbegu  bora  na  viuatilifu  kwa  wakati  ili  kuongeza  uzalishaji  na  tija  katika  kilimo.  Hadi  Februari,  2023  upatikanaji  wa  mbolea  umefikia  tani  407,333  sawa  na  asilimia   3  ya  mahitaji  ya  tani  698,260.  Upatikanaji  huo  umechangiwa  na  tani  28,672  zilizozalishwa  ndani,  tani  251,697  zilizoingizwa  kutoka  nje  ya  nchi  na  tani  126,963  ambazo  ni  bakaa  ya  msimu  wa  2022/2023.  Serikali  inaendelea  kuhakikisha  mbolea  iliyobaki  inapatikana  na  kusambazwa  kwa  wakulima  kwa  wakati  ili  kukidhi  mahitaji  ya  kila  mkoa  na  kupunguza  makali  ya  bei.  51.  Mheshimiwa  Spika,  Serikali  katika  kukabiliana  na  changamoto  ya  uzalishaji  wa  ndani  wa  mafuta  kula,  imetoa  tani     za  mbegu  za  alizeti  kwa  wakulima  wa  mikoa  ya  Singida,  Dodoma,  Kagera,  Mbeya  na  Mwanza  kwa  utaratibu  wa  ruzuku.  Hatua  hiyo,  itasaidia  kuongeza  uzalishaji  wa  mafuta  ya  kula  na  kupunguza  matumizi  ya  fedha  za  kigeni  kuagiza  kutoka  nje  ya  nchi.  Vilevile,  imegawa  lita  63,606  za  viuatilifu  katika  mikoa  15  nchini  ili  kuthibiti  viwavijeshi,  nzi  wa  matunda  na  ndege  waharibifu  aina  ya  Quelea  Quelea.  Hatua  hiyo  imesaidia  kuokoa  ekari  159,015  za  mazao  mbalimbali  yakiwemo  mahindi  na  mpunga.  52.  Mheshimiwa  Spika,  katika  kuhakikisha  kasi  ya  kutoa  huduma  kwa  wakulima  inaongezeka,  Serikali  imeendelea  kuimarisha  huduma  za  ugani  kwa  kutoa  mafunzo  na  vitendea  kazi  kwa  maafisa  ugani.  Licha  ya  hayo,  imeanzisha  Kituo  Cha  Huduma  kwa  Wateja.  Kituo  hicho  kimeshatoa  huduma  ya  ushauri  na  taarifa  za  kilimo  kwa  wakulima  na  wadau  wapatao  12,248.  Aidha,  kwa  kupitia  mfumo  wa  M-Kilimo,  wakulima  7,269,101  na  Maafisa  Ugani  9,985  wamesajiliwa  kwa  ajili  ya  huduma  za  ushauri  wa  kitaalamu.  Teknolojia  hii  itawawezesha  wakulima,  wafugaji  na  wavuvi  kuyafikia  masoko  ya  mazao  kwa  njia  ya  simu.  Kuimarisha  Ushirika  53.  Mheshimiwa  Spika,  Serikali  imeendelea  kuchukua  hatua  mbalimbali  ili  kuimarisha  ushirika  nchini.  Hatua  hizo  ni  pamoja  na  kutoa  mafunzo  kwa  watendaji,  kuimarisha  udhibiti  na  usimamizi  wa  vyama  vya  ushirika;  kuhamasisha  Wananchi  kujiunga  au  kuanzisha  vyama  vya  ushirika;  kuimarisha  upatikanaji  wa  masoko  ya  ndani  na  nje  ya  nchi;  kukuza  matumizi  ya  TEHAMA  na  kufanya  kaguzi.  54.  Mheshimiwa  Spika,  kutokana  na  hatua  hizo,  mauzo  kuipitia  Vyama  vya  ushirika  yameongezeka  ambapo  hadi  Januari  2023,  zimeuzwa  jumla  ya  tani  milioni   3  zenye  thamani  ya  shilingi  trilioni     ikilinganishwa  na  tani  597,298  zenye  thamani  ya  shilingi  trilioni     mwaka  2021/2022  kutoka  kwenye  mazao  ya  tumbaku,  korosho,  pamba,  kahawa,  ufuta,  kakao,  mkonge,  chai,  mbaazi,  soya,  zabibu,  miwa  na  maharage.  Benki  ya  Maendeleo  ya  Kilimo  55.  Mheshimiwa  Spika,  kwa  upande  wa  uwezeshaji,  Benki  ya  Maendeleo  ya  Kilimo  imefanikiwa  kutoa  mikopo  ya  moja  kwa  moja  yenye  thamani  ya  shilingi  bilioni   4  kwa  wakulima  119,797  wanaojishughulisha  na  kilimo,  mifugo  na  uvuvi.  Aidha,  kupitia  Mfuko  wa  Dhamana  kwa  Wakulima  Wadogo  imetoa  dhamana  ya  mikopo  yenye  thamani  ya  shilingi  bilioni   5  na  kunufaisha  wananchi  961  katika  mikoa  20  katika  shughuli  za  kilimo,  mifugo  na  uvuvi.  56.  Mheshimiwa  Spika,  katika  mwaka  2023/2024,  Serikali  itaendelea  kuongeza  uzalishaji  na  tija;  kuimarisha  miundombinu  ya  umwagiliaji,  na  upatikanaji  wa  pembejeo.  Vilevile,  itaendelea  kuimarisha  huduma  za  ugani  na  upatikanaji  wa  masoko  ya  mazao  ya  kilimo  na  kuwajengea  uwezo  wakulima  wadogo.  Mifugo  57.  Mheshimiwa  Spika,  kuimarika  kwa  huduma  za  ugani  ikiwemo  utoaji  elimu  kwa  umma  kuhusu  ufugaji  bora  wa  ng ombe  wa  maziwa  wa  kibiashara  umesababisha  kuongezeka  kwa  uzalishaji  wa  maziwa  kufikia  lita  bilioni   2  katika  mwaka  2022/2023  ikilinganishwa  na  lita  bilioni     mwaka  2021/2022.  Aidha,  uzalishaji  wa  zao  la  nyama  umeongezeka  kwa  asilimia     kutoka  tani  769, 6  mwaka  2021/2022  hadi  tani  803, 2  mwaka  2022/2023.  Vilevile,  jumla  ya  vipande  milioni   9  vya  ngozi  vyenye  thamani  ya  shilingi  bilioni   1  vilizalishwa  ikilinganishwa  na  vipande  milioni   6  vyenye  thamani  ya  shilingi  bilioni     vilivyozalishwa  mwaka  2021/2022.  58.  Mheshimiwa  Spika,  katika  mwaka  2022/2023,  Serikali  imenunua  pikipiki  1,200  na  magari  13  ili  kurahisisha  utoaji  wa  huduma  za  ugani  katika  ngazi  ya  Kata  na  Vijiji.  Vilevile,  Serikali  imewezesha  mafunzo  rejea  kwa  Maafisa  Ugani  487  na  wataalam  wawakilishi  28  kutoka  sekta  binafsi  katika  kanda  nane.  Mafunzo  hayo  yalihusu  Mpango  wa  Mabadiliko  wa  Sekta  ya  Mifugo,  Ufugaji  bora  na  wa  Kibiashara,  Fursa  za  Uwekezaji  katika  sekta  ya  mifugo,  matumizi  ya  mifumo  ya  TEHAMA  katika  utoaji  wa  huduma  za  ugani,  uboreshaji  wa  kosaafu  za  mifugo,  udhibiti  wa  magonjwa  ya  mifugo,  uendelezaji  wa  malisho  na  upatikanaji  wa  maji.  59.  Mheshimiwa  Spika,  vifo  vya  mifugo  vinavyotokana  na  magonjwa  yanayoenezwa  na  kupe  vimepungua  kwa  takriban  asilimia  60.  Mafanikio  hayo  yametokana  na  hatua  ya  Serikali  kuimarisha  huduma  za  mifugo  pamoja  na  ujenzi  wa  miundombinu  muhimu  ikiwemo  majosho  ya  kuogesha  mifugo.  60.  Mheshimiwa  Spika,  katika  mwaka  2023/2024,  Serikali  itaendelea  kuimarisha  sekta  ya  mifugo  kwa  kuhakikisha  upatikanaji  wa  mbegu  bora  za  mifugo,  malisho,  maji  na  vyakula  vya  mifugo.  Hali  kadhalika,  Serikali  itaboresha  huduma  za  utafiti  na  mafunzo  ya  taaluma  za  mifugo  pamoja  na  kuanzisha  na  kuendeleza  vituo  atamizi  vya  uwekezaji  vya  vijana.  Uvuvi  61.  Mheshimiwa  Spika,  Serikali  imeendelea  kuinua  kipato  cha  wananchi  wake,  kuimarisha  upatikaji  wa  samaki  na  uendelevu  kupitia  ukuzaji  wa  viumbe  maji.  Katika  mwaka  2022/2023,  tani  28, 7  za  samaki  zilivuliwa  kutoka  katika  ukuzaji  viumbe  maji  ikiwemo  ufugaji  kwenye  mabwawa  na  vizimba.  Kiasi  hicho  cha  samaki  kiliwezesha  mauzo  ya  nje  ya  nchi  yenye  thamani  ya  shilingi  bilioni   9.  Vilevile,  tani  za  mwani  4,   zenye  thamani  ya  shilingi  bilioni   4  zilizalishwa  na  kuuzwa  nje  ya  nchi.  62.  Mheshimiwa  Spika,  katika  mwaka  2022/2023,  Serikali  imeendelea  kuboresha  hali  ya  masoko  ya  samaki  nchini  kupitia  ujenzi  wa  masoko  mbalimbali  ya  samaki.  Masoko  yaliyoboreshwa  ni  pamoja  na  Zingibari  (Halmashauri  ya  Mkinga),  Kipumbwi   ,  Ng ombo   ,  Manda   ,  Maporomoko   ,  Kyamkwikwi   ,  Nyamikoma     pamoja  na  mialo  ya  kupokelea  samaki  katika  Halmashauri  za  Momba   ,  Nkasi     na  Chato  (Chato  beach).  63.  Mheshimiwa  Spika,  katika  mwaka  2023/2024,  Serikali  itaendelea  kuimarisha  upatikanaji  wa  mbegu  bora  za  mifugo,  malisho,  vyakula  vya  mifugo  na  maji.  Vilevile,  itatoa  kipaumbele  katika  kuimarisha  afya  ya  mifugo,  kuboresha  huduma  za  ugani,  kuanzisha  na  kuendeleza  vituo  atamizi  vya  uwekezaji  vya  vijana,  kuimarisha  huduma  za  utafiti  na  mafunzo  ya  taaluma  za  mifugo.  64.  Mheshimiwa  Spika,  vilevile,  Serikali  itaendelea  kuimarisha  Shirika  la  Uvuvi  Tanzania,  usimamizi  na  udhibiti  wa  ubora,  usalama  na  viwango  vya  samaki  na  mazao  ya  uvuvi  pamoja  na  kuimarisha  huduma  za  utafiti,  mafunzo  na  ugani.  Aidha,  Serikali  itaimarisha  miundombinu  ya  masoko  ya  samaki,  vituo  vya  kuendeleza  ukuzaji  wa  viumbe  maji  na  kuanza  ujenzi  wa  meli  za  uvuvi  katika  bahari  kuu.  MALIASILI  NA  UTALII  65.  Mheshimiwa  Spika,  Serikali  imeendelea  kuimarisha  sekta  za  maliasili  na  utalii  kupitia  utekelezaji  wa  programu  mbalimbali  ili  kukuza  utalii,  kuitangaza  nchi  yetu  na  vivutio  vyake  kitaifa  na  kimataifa  pamoja  na  kuimarisha  mchango  wa  sekta  hizo  kwenye  pato  la  Taifa.  Katika  mwaka  2022/2023,  programu  mbalimbali  zimeendelea  kutekelezwa  ikiwemo  Programu  ya  Tanzania    The  Royal  Tour  na  utangazaji  wa  vivutio  vya  utalii  kupitia  matukio  mbalimbali  na  vyombo  vya  habari  ikiwemo  Tanzania  Safari  Channel.  66.  Mheshimiwa  Spika,  kutokana  na  jitihada  hizo,  idadi  ya  watalii  wa  kimataifa  imeongezeka  kutoka  watalii  922,692  katika  mwaka  2021  hadi  kufikia  watalii  takriban  milioni     mwaka  2022  sawa  na  ongezeko  la  asilimia   .  Vilevile,  idadi  ya  watalii  wa  ndani  imeongezeka  kutoka  watalii  788,933  mwaka  2021  hadi  watalii  milioni     mwaka  2022  sawa  na  ongezeko  la  asilimia   .  Aidha,  Hifadhi  ya  Taifa  ya  Serengeti  imeendelea  kuwa  hifadhi  bora  duniani  ambapo  kwa  miaka  minne  mfululizo  kuanzia  mwaka  2019  hadi  2022  imepata  tuzo  ya  dhahabu  ya  utoaji  wa  huduma  bora  iliyotolewa  na  European  Society  for  Quality  Research.  67.  Mheshimiwa  Spika,  kwa  upande  wa  Hifadhi  ya  Taifa  ya  Ngorongoro,  kumekuwa  na  changamoto  ya  ongezeko  la  watu,  mifugo,  makazi  holela  na  shughuli  za  kibinadamu  hivyo  kukosekana  kwa  uwiano  baina  ya  uhifadhi,  ukuzaji  wa  utalii  na  maendeleo  ya  jamii.  Hali  hiyo  imekuwa  ikitishia  uendelevu  wa  hifadhi  na  ustawi  wa  maisha  ya  watu  wanaoishi  katika  hifadhi  hiyo  kutokana  na  sheria  za  uhifadhi  kutoruhusu  shughuli  nyingi  za  kiuchumi  na  kimaendeleo  katika  eneo  hilo.  Ili  kutatua  changamoto  hiyo,  Serikali  iliendesha  zoezi  la  hiari  la  kuondoa  makazi  na  shughuli  za  kibinadamu  ndani  ya  Hifadhi  kwa  kuhamisha  wenyeji  waliokuwa  tayari  kuhama  kwenda  kwenye  maeneo  yaliyotengwa  katika  Kijiji  cha  Msomera  katika  Halmashauri  za  Wilaya  za  Handeni  na  Kilindi  mkoani  Tanga.  68.  Mheshimiwa  Spika,  zoezi  hilo  limefanyika  kwa  umakini  mkubwa  na  kwa  kuzingatia  haki  za  wanaohama.  Hadi  kufikia  Januari,  2023  jumla  ya  kaya  1,524  zenye  watu  8,715  na  mifugo  32,842  zilikuwa  zimejiandikisha  kwa  ajili  ya  kuhama  kwa  hiari  kwenda  Kijiji  cha  Msomera.  Kati  ya  kaya  hizo,  kaya  551  zenye  watu  3,010  na  mifugo  15,521  tayari  zimehamishwa  kwa  hiari  kwenda  Msomera.  69.  Mheshimiwa  Spika,  katika  mwaka  2023/2024  Serikali  itaendelea  kuibua  na  kuendeleza  mazao  ya  utalii  ya  kimkakati  ikiwemo  utalii  wa  fukwe,  mikutano  na  matukio,  meli,  michezo  na  utamaduni.  Vievile,  itaendelea  kuimarisha  miundombinu  katika  maeneo  ya  hifadhi,  kukarabati  majenzi  ya  kale  na  kuyatangaza  kidijitali  pamoja  na  kutekeleza  mikakati  ya  kuongeza  thamani  ya  mazao  ya  misitu.  MADINI  70.  Mheshimiwa  Spika,  Serikali  imeendelea  kuipa  kipaumbele  sekta  ya  madini  ili  kuhakikisha  inanufaisha  wananchi  na  kuongeza  mchango  wa  sekta  hiyo  kwenye  Pato  la  Taifa.  Katika  mwaka  2022/2023,  Serikali  ilianzisha  vituo  26  vya  ununuzi  wa  madini  na  kutoa  jumla  ya  leseni  tano  za  uchenjuaji  wa  madini.  Aidha,  jumla  ya  shilingi  bilioni   6  sawa  na  asilimia   3  ya  lengo  la  shilingi  bilioni   1  zilikusanywa  kutokana  na  mrabaha,  ada  ya  ukaguzi,  mauzo  ya  madini  kwenye  masoko  na  vituo  na  ada  ya  leseni  za  uchimbaji.  71.  Mheshimiwa  Spika,  katika  mwaka  2023/2024,  Serikali  itaendelea  kuhamasisha  biashara  na  uwekezaji  katika  sekta  ya  madini;  kuwaendeleza  wachimbaji  wadogo;  kuhamasisha  shughuli  za  uongezaji  thamani  madini;  kusimamia  mifumo  ya  ukaguzi  wa  shughuli  za  migodi;  na  kuzijengea  uwezo  taasisi  zinazosimamia  sekta  hiyo.  NISHATI  72.  Mheshimiwa  Spika,  Serikali  imeendelea  kutekeleza  azma  yake  ya  kuimarisha  shughuli  za  kiuchumi  na  kijamii  kwa  kuhakikisha  wananchi  wake  wanapata  nishati  ya  umeme,  mafuta  na  gesi  kwa  uhakika  na  bei  nafuu.  Umeme  73.  Mheshimiwa  Spika,  katika  mwaka  2022/2023,  Serikali  imeendelea  kutekeleza  miradi  ya  kusambaza  umeme  vijijini  awamu  ya  tatu  mzunguko  wa  pili.  Hadi  Machi,  2023  asilimia     ya  Vijiji  vya  Tanzania  Bara  vimeunganishwa  na  huduma  ya  umeme.  Utekelezaji  wa  miradi  hiyo  ikiwa  ni  pamoja  na  mkakati  wa  kuboresha  upatikanaji  wa  nishati  bora  na  safi  ya  kupikia  kwa  wananchi  wanaoishi  vijijini  inaendelea  vizuri  na  ipo  katika  hatua  mbalimbali.  74.  Mheshimiwa  Spika,  katika  mwaka  2022/2023,  Serikali  imekamilisha  ufungaji  wa  mitambo  mitatu  yenye  uwezo  wa  kuzalisha  megawati  135  katika  mradi  wa  Kinyerezi  I  Extension.  Kufungwa  kwa  mitambo  hiyo  kumeongeza  uwezo  wa  mitambo  kufua  umeme  katika  gridi  ya  Taifa  kwa  asilimia   2.  Aidha,  uboreshaji  wa  mtandao  wa  miundombinu  ya  kusafirisha  na  kusambaza  umeme  nchini  umesaidia  kuboresha  maisha  ya  watu  kwa  kutoa  fursa  za  kiuchumi  na  kijamii.  Mafuta  na  Gesi  75.  Mheshimiwa  Spika,  katika  kutimiza  azma  ya  kuhakikisha  kuwa  asilimia  80  ya  Watanzania  wanatumia  nishati  safi  kupikia  ifikapo  mwaka  2033,  kimeundwa  kikosi  kazi  cha  Taifa  kuchakata  na  kutoa  suluhu  ya  afua  ya  nishati  safi  ya  kupikia  ambacho  nakisimamia  mimi  mwenyewe.  Hii  ni  kufuatia  maelekezo  ya  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  kuhusu  matumizi  ya  nishati  safi  ya  kupikia.  Kazi  zinazoendelea  ni  pamoja  na  kuandaa  rasimu  ya  Dira  ya  Taifa  ya  miaka  10  ya  kuhamia  katika  matumizi  ya  nishati  safi  ya  kupikia  pamoja  na  Rasimu  ya  Mpango  Mkakati.  76.  Mheshimiwa  Spika,  kwa  upande  wa  gesi,  Serikali  inaendelea  kufanya  tafiti  katika  vitalu  vya  mafuta  na  gesi  asilia  katika  vitalu  vya  kimkakati  ikiwa  ni  pamoja  na  kuimarisha  Mradi  wa  Kuchakata  na  Kusindika  Gesi  Asilia  na  Mkakati  wa  matumizi  ya  nishati  jadidifu  na  tungamotaka.  77.  Mheshimiwa  Spika,  katika  mwaka  2023/2024,  Serikali  itaendelea  kukamilisha  utekelezaji  wa  miradi  ya  uzalishaji,  usafirishaji  na  usambazaji  wa  nishati  ya  umeme,  mafuta  na  gesi.  Aidha,  Serikali  itaendelea  kutekeleza  Mradi  wa  Kusambaza  Umeme  Vijijini  Awamu  ya  Tatu  na  kusambaza  umeme  katika  vitongoji  36,336  vya  Tanzania  Bara.  ARDHI  78.  Mheshimiwa  Spika,  sekta  ya  ardhi  imeendelea  kuwa  kiungo  wezeshi  kwa  shughuli  za  sekta  nyingine  za  uzalishaji  ikiwemo  viwanda,  kilimo,  mifugo,  maliasili,  utalii,  madini  na  miundombinu.  Katika,  mwaka  2022/2023,  Serikali  imeandaa  mipango  ya  matumizi  ya  ardhi  ya  vijiji  110  katika  Halmashauri  za  Wilaya  16  na  Mipango  ya  Matumizi  ya  Ardhi  ya  Wilaya  tatu  za  Kigoma,  Nsimbo  na  Ngorongoro.  Idadi  hii  inafanya  kuwa  na  jumla  ya  vijiji  2,673  vyenye  Mipango  ya  Matumizi  ya  Ardhi.  79.  Mheshimiwa  Spika,  katika  mwaka  2023/2024,  Serikali  itaendelea  kuwezesha  na  kuandaa  Mipango  ya  Matumizi  ya  ardhi  ya  Vijiji,  Wilaya  na  Kanda;  utatuzi  wa  migogoro  ya  ardhi;  kuboresha  Mfumo  wa  Taarifa  za  Matumizi  ya  Ardhi  nchini;  na  kupanga,  kurasimisha  na  kumilikisha  ardhi  kwa  wananchi.  USAFIRI  NA  USAFIRISHAJI  80.  Mheshimiwa  Spika,  miundombinu  ya  usafiri  na  usafirishaji  ni  msingi  wa  uchumi  wa  Taifa  na  inatoa  huduma  muhimu  kwa  wananchi  wetu.  Usimamizi  thabiti  wa  miundombinu  hiyo  unaipa  fursa  Serikali  kuongeza  thamani  ya  huduma  na  rasilimali  fedha  zinazoonekana  moja  kwa  moja  kwa  manufaa  ya  jamii.  Barabara  na  Madaraja  81.  Mheshimiwa  Spika,  katika  mwaka  2022/2023,  Serikali  imejenga  jumla  ya  kilomita   5  za  barabara  kwa  kiwango  cha  lami  ambazo  zimehusisha  barabara  kuu,  barabara  za  mikoa  na  wilaya.  Ujenzi  huo  umesaidia  kurahisisha  utoaji  wa  huduma  ya  usafiri  na  usafirishaji  katika  maeneo  tofauti  nchini  na  umezingatia  uendelevu  kwa  watumiaji  wa  sasa  na  wa  baadaye.  82.  Mheshimiwa  Spika,  Serikali  inatambua  umuhimu  wa  kupunguza  msongamano  wa  magari  katika  majiji  na  miji  ili  kuongeza  ufanisi  katika  utendaji  na  utekelezaji  wa  majukumu  ya  wananchi  na  ukuaji  wa  uchumi  wa  Taifa.  Katika  hatua  za  kuhakikisha  kuwa  huduma  za  uchukuzi  zinaboreshwa,  Serikali  inaendelea  na  Awamu  ya  Pili,  Tatu,  Nne  na  Tano  ya  ujenzi  wa  barabara  na  Miundombinu  ya  Mabasi  yaendayo  Haraka  Mkoani  Dar  es  Salaam  na  ujenzi  wa  barabara  za  mchepuo     katika  Mkoa  wa  Dodoma  na  Wilaya  ya  Maswa.  83.  Mheshimiwa  Spika,  Awamu  ya  Pili  (BRT  II)  ya  ujenzi  huo  inayohusisha  barabara  ya  Kilwa  kutoka  katikati  ya  Jiji  la  Dar  es  Salaam  kuelekea  Mbagala  na  barabara  ya  Kawawa  kutoka  makutano  ya  Magomeni  kupitia  Chang ombe  hadi  makutano  ya  barabara  ya  Kilwa  umefikia  asilimia  82.  Mradi  huu  una  barabara  zenye  urefu  wa  kilomita   ;  vituo  vya  mabasi  29;  barabara  za  juu  mbili;  majengo  mawili  ya  Terminal;  Depot  moja  na  Feeder  station  nne.  Aidha,  Awamu  ya  Tatu  (BRT  III)  inayohusisha  Barabara  ya  Nyerere  kutoka  katikati  ya  Jiji  la  Dar  es  Salaam  hadi  Gongolamboto  yenye  urefu  wa  kilomita     imekamilika  kwa  asilimia  5.  84.  Mheshimiwa  Spika,  kwa  upande  wa  Jiji  la  Dodoma,  ujenzi  wa  barabara  ya  mchepuko  ya  Dodoma  umelenga  kupunguza  foleni  ya  magari  katikati  ya  Jiji  kutokana  na  magari  yanayosafiri  katika  ushoroba  wa  kati  na  ushoroba  wa  Barabara  Kuu  ya  Trans-Africa  4  inayoanzia  Cape  Town,  Afrika  Kusini  hadi  Cairo,  Misri.  Mradi  huu  wenye  barabara  yenye  urefu  wa  jumla  ya  kilomita     umefikia  kwa  asilimia  17  katika  sehemu  ya  kwanza  na  sehemu  ya  pili  imefikia  asilimia  22.  Aidha,  ujenzi  wa  barabara  ya  mchepuo  Maswa  (Maswa  Bypass)  yenye  urefu  wa  kilomita     kwa  kiwango  cha  lami  umefikia  asilimia  72.  Vivuko  85.  Mheshimiwa  Spika,  Serikali  imeendelea  kujenga  vivuko  vipya  na  kukarabati  vivuko  vilivyochakaa  nchini  ili  kuwaondolea  kero  ya  usafiri  wananchi  wanaotegemea  vivuko  ili  kuharakisha  na  kurahisisha  shughuli  mbalimbali  za  kiuchumi  na  kijamii.  Katika  mwaka  2022/23,  Serikali  imeendelea  na  ujenzi  wa  vivuko  vipya  vya  Kisorya     Rugezi,  Ijinga     Kahangala,  Bwiro     Bukondo  na  Nyakarilo     Kome.  Vilevile,  ujenzi  wa  vivuko  vya  Buyagu     Mbalika  na  Magogoni     Kigamboni  upo  kwenye  hatua  za  ununuzi.  Aidha,  ukarabati  wa  vivuko  vya  MV  Musoma,  MV  Kazi,  MV  TEMESA  na  MV  Tanga  umekamilika  kwa  asilimia  100  na  ukarabati  wa  vivuko  vya  MV  Misungwi,  MV  Nyerere,  MV  Kilombero,  MV  Mara,  MV  Ujenzi,  MV  Kitunda,  MV  Ruhuhu,  MV  Old  Ruvuvu  na  MV  Magogoni  unaendelea.  Viwanja  vya  Ndege  na  Usafiri  wa  Anga  86.  Mheshimiwa  Spika,  usafiri  wa  anga  ni  kiungo  muhimu  katika  kuchangia  ukuaji  wa  pato  la  mtu  binafsi  na  Taifa  kwa  ujumla.  Usafiri  huu  umeendelea  kutengeneza  fursa  za  ajira  zilizo  rasmi  na  zisizokuwa  rasmi,  kuimarisha  upatikanaji  wa  huduma  za  usafiri  wa  uhakika,  na  hivyo  kutoa  mchango  muhimu  katika  maendeleo  ya  kiuchumi.  Kwa  kutambua  umuhimu  huo,  Serikali  imeendelea  kutoa  kipaumbele  katika  uimarishaji  na  uboreshaji  wa  huduma  za  usafiri  wa  anga  nchini.  87.  Mheshimiwa  Spika,  Serikali  katika  mwaka  2022/2023  imeendelea  na  awamu  ya  kwanza  ya  ujenzi  wa  Kiwanja  cha  Ndege  cha  Kimataifa  cha  Msalato.  Kukamilika  kwa  ujenzi  wa  kiwanja  hiki  kutarahisisha  usafirishaji  wa  watu  na  bidhaa  kutoka  na  kuingia  katika  Jiji  la  Dodoma,  kati  ya  Tanzania  na  nchi  mbalimbali;  kukuza  utalii  na  uchumi  na  kuongeza  fursa  za  ajira.  Aidha,  ujenzi  huo  utakapokamilika  pamoja  na  kuimarisha  usafiri  anga  kwa  kuruhusu  ndege  kubwa  na  za  kimataifa  kutua,  utasaidia  kufanya  Jiji  la  Dodoma  kuwa  jiji  la  kisasa  na  kimataifa.  88.  Mheshimiwa  Spika,  katika  kuimarisha  usafiri  wa  anga,  mashirika  ya  ndege  ya  KLM,  Eurowing,  Edelweiss  Airline  na  Saudia  Airline  yameanza  kutoa  huduma  za  usafiri  wa  anga  kuanzia  Tanzania.  Hatua  hizi  zitaendelea  kuimarisha  sekta  ya  utalii  na  hivyo  kuongeza  mchango  wa  sekta  hiyo  kwenye  mapato  na  ukuaji  wa  uchumi.  Reli  89.  Mheshimiwa  Spika,  katika  mwaka  2022/2023,  Serikali  imefanya  ununuzi  wa  vifaa  vya  uendeshaji  wa  Reli  ya  SGR  ambapo  utengenezaji  wa  mabehewa  59  ya  abiria  umefikia  asilimia  92.  Kati  ya  mabehewa  hayo,  14  yaliwasili  nchini  Novemba,  2022  na  45  yaliyobaki  yanatarajiwa  kuwasili  Mei,  2023.  Aidha,  utengenezaji  wa  vichwa  vya  treni  17  vya  umeme  na  seti  10  za  treni  (Electric  Multiple  Unit    EMU)  kwa  ajili  ya  treni  ya  abiria  umefikia  asilimia     na  seti  moja  ya  treni  hizo  inatarajiwa  kuwasili  Juni,  2023.  Aidha,  utengenezaji  wa  mabehewa  1,430  ya  mizigo  umefikia  asilimia  35.  Upatikanaji  wa  vifaa  hivyo  utaboresha  na  kuongeza  kiwango  cha  ubebaji  mizigo  na  kupunguza  gharama  za  usafiri  na  usafirishaji,  na  hivyo  kupunguza  gharama  za  maisha.  90.  Mheshimiwa  Spika  Aidha,  katika  mwaka  2022/2023,  pamoja  na  uendelezaji  wa  ujenzi  wa  Reli  ya  SGR,  Serikali  imeendelea  na  ukarabati  wa  njia  ya  Reli  ya  Kati  kutoka  Dar  es  Salaam  hadi  Mwanza  na  Kigoma.  Mkataba  wa  ukarabati  wa  njia  ya  reli  ya  Kaliua-Mpanda  ulisainiwa  Novemba,  2022.  Usafiri  katika  Maziwa  Makuu  91.  Mheshimiwa  Spika,  katika  kuimarisha  huduma  za  usafiri  na  usafirishaji  katika  maziwa  makuu,  Februari,  2023,  meli  ya  MV  Mwanza  Hapa  Kazi  Tu  iliyo  katika  Ziwa  Victoria  ilishushwa  majini  kwa  ajili  ya  ukamilishaji.  Meli  hiyo  inatarajiwa  kuanza  kutoa  huduma  katika  mwaka  2023/2024.  Aidha,  ukarabati  wa  meli  ya  MV  Umoja  katika  Ziwa  Victoria  na  MT  Sangara  katika  Ziwa  Tanganyika  unaendelea.  Kukamilika  kwa  meli  hizo  kutaboresha  huduma  za  usafiri  wa  abiria  na  mizigo  kwa  njia  ya  meli;  kufungua  masoko  mapya  ndani  na  nje  ya  nchi;  kurahisisha  shughuli  za  kibiashara,  uzalishaji  wa  mazao,  uvuvi,  madini;  na  kuchochea  utalii  katika  maeneo  ya  maziwa  makuu.  Bandari  92.  Mheshimiwa  Spika,  Serikali  imeendelea  kutekeleza  Mradi  wa  Bandari  Kavu  ya  Kwala  ambapo  ujenzi  wa  barabara  ya  zege  yenye  urefu  wa  kilomita     kutoka  Vigwaza  umefikia  asilimia  98  na  ujenzi  wa  bandari  umefikia  asilimia  87.  Kukamilika  kwa  bandari  hiyo  na  kuanza  kutumika  kutapunguza  msongamano  wa  mizigo  na  magari  katika  bandari  ya  Dar  es  Salaam,  kuongezea  nafasi  ya  kuhifadhi  mizigo  na  kupunguza  muda  wa  magari  kusafirisha  mizigo.  Hali  hiyo  itaiwezesha  bandari  ya  Dar  es  Salaam  kufanya  kazi  kwa  ufanisi  zaidi  na  hivyo  kuongeza  mapato  kwa  bandari  na  wafanyabiashara.  93.  Mheshimiwa  Spika,  katika  mwaka  2023/2024,  sekta  ya  usafiri  na  usafirishaji  itaendelea  kukamilisha  ujenzi  wa  miundombinu  na  uboreshaji  wa  huduma  za  usafiri  kwa  njia  reli,  anga,  barabara  na  majini.  Aidha,  Serikali  imeamua  kwa  dhati  kuanza  ujenzi  wa  bandari  ya  Bagamoyo  kwa  kuhamisha  wananchi  waliolipwa  fidia,  wanaotakiwa  kupisha  ujenzi  wa  bandari  na  kuanza  maandalizi  ya  ujenzi  wa  miundombinu  wezeshi  kwa  ajili  ya  bandari  ya  Bagamoyo  ikiwemo  barabara,  reli  na  umeme.  MAWASILIANO  NA  TEKNOLOJIA  YA  HABARI  94.  Mheshimiwa  Spika,  Serikali  imeendelea  kuimarisha  miundombinu  ya  mawasiliano  na  teknolojia  ya  habari  nchini  kwa  lengo  la  kuongeza  chachu  ya  maendeleo  ya  jamii,  siasa,  usalama  na  uchumi  kwa  kuzingatia  mabadiliko  ya  teknolojia  ulimwenguni.  95.  Mheshimiwa  Spika,  katika  mwaka  2022/2023,  Serikali  imeendelea  kutekeleza  Mfumo  wa  Anwani  za  Makazi  kwa  kuzingatia  maelekezo  ya  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  aliyatoa  tarehe  08  Februari  2022  wakati  wa  uzinduzi  wa   Operesheni  Anwani  za  Makazi .  Utekelezaji  wa  Mfumo  huo  umefanyika  nchi  nzima  ambapo  hadi  Februari,  2023  jumla  ya  taarifa  milioni   6  za  Anwani  za  Makazi  zikijumuisha  majengo  na  viwanja  zimekusanywa.  Utekelezaji  wa  Mfumo  wa  Anwani  za  Makazi  umewezesha  utambuzi  wa  mtu,  kitu  au  jengo  lilipo  na  hivyo  kuimarisha  usalama  na  kurahisisha  utoaji  wa  huduma  na  ufikishaji  wa  bidhaa  mahali  stahiki.  Aidha,  Serikali  inaendelea  na  uhakiki  wa  taarifa  za  anwani  za  makazi  zilizokusanywa  ili  kuboresha  taarifa  hizo.  96.  Mheshimiwa  Spika,  vilevile,  Serikali  imekamilisha  ujenzi  wa  minara  1,201  katika  kata  1,087  zenye  vijiji  3,378.  Kwa  upande  wa  Zanzibar  ujenzi  wa  minara  42  umekamilika  na  kufanya  eneo  lote  la  Zanzibar  kuwa  na  mawasiliano  ya  simu.  Aidha,  Serikali  imesaini  mikataba  ya  ujenzi  wa  minara  katika  kata  1,242  zenye  vijiji  3,654  Tanzania  Bara.  Kukamilika  kwa  miradi  hiyo  kutafanya  Taifa  kuongeza  usikivu  katika  mawasiliano  ya  njia  ya  simu  na  usafirishaji  wa  taarifa  kwa  kasi  na  kiwango  kinachokusudiwa.  Nitoe  wito  kwa  Watanzania  wote  kuendelea  kuchangamkia  fursa  zinazotokana  na  matumizi  ya  teknolojia  ya  mawasiliano  katika  kujenga  uchumi  wa  kidijitali.  Uchumi  wa  Kidijitali  97.  Mheshimiwa  Spika,  ni  ukweli  usiopingika  kuwa  fursa  za  kidijitali  na  uchumi  zimekuwa  zikiongezeka  ulimwenguni.  Fursa  hizo  zimewezesha  ushiriki  wa  watu  wengi  na  kurahisisha  upatikanaji  wa  huduma  za  kimtandao.  Vilevile,  maendeleo  ya  kidijitali  yamerahisisha  mawasiliano  ya  kijamii,  kisiasa  na  kiuchumi  kwa  kupunguza  gharama,  kuokoa  rasilimali  muda  na  upatikanaji  wa  taarifa  na  fursa  mbalimbali.  98.  Mheshimiwa  Spika,  kwa  kutambua  umuhimu  huo,  Serikali  katika  mwaka  2023/2024  itaendelea  na  maandalizi  ya  Mkakati  wa  Taifa  wa  Uchumi  wa  Kidijitali  ili  kuhakikisha  nchi  yetu  haibaki  nyuma  katika  ulimwengu  wa  kidijitali  na  kuwa  wananchi  wananufaika  na  fursa  zitokanazo  na  uchumi  huo.  Kwa  upande  mwingine,  Serikali  itaendelea  kujenga  misingi  ya  matumizi  ya  TEHAMA  ikiwa  ni  pamoja  na  kuendeleza  na  kuboresha  Mfumo  wa  Kidijitali  wa  Mfumo  wa  Anwani  za  Makazi.  HUDUMA  ZA  JAMII  Elimu  99.  Mheshimiwa  Spika,  tangu  awali,  Serikali  ya  awamu  ya  sita  imejipambanua  katika  kuinua  viwango  vya  elimu  kwa  kuweka  mazingira  bora  ya  kufundishia  na  kujifunzia.  Hii  ni  pamoja  na  kuhakikisha  kila  mtoto  wa  Tanzania  anapata  fursa  ya  kusoma  na  kumaliza  mzunguko  wa  elimu  kama  inavyotakiwa.  Ili  kutekeleza  azma  hiyo,  Serikali  imeendelea  kujenga,  kukarabati  na  kukamilisha  miundombinu  ya  kutolea  elimu  katika  ngazi  mbalimbali.  100.  Mheshimiwa  Spika,  katika  mwaka  2022/2023,  Serikali  imeendelea  na  ujenzi  wa  shule  mpya  231  za  sekondari,  upanuzi  wa  shule  kongwe  18  za  sekondari,  ujenzi  wa  shule  mpya  sita  za  Msingi,  ujenzi  wa  vyumba  vya  madarasa  1,072  katika  shule  kongwe  za  msingi,  na  ujenzi  wa  nyumba  za  walimu  809  ambapo  kati  ya  nyumba  hizo,  298  ni  za  walimu  wa  shule  za  msingi  na  511  za  walimu  shule  za  sekondari.  Aidha,  imeendelea  kutekeleza  mradi  wa  ujenzi  wa  shule  za  wasichana  za  bweni  kidato  cha  tano  na  sita  katika  mikoa  yote  Tanzania  bara  ambapo  ujenzi  wa  shule  10  kati  ya  26  umekamilika.  101.  Mheshimiwa  Spika,  Serikali  imeendelea  pia  kutoa  mikopo  na  kuongeza  wigo  wa  upatikaji  wa  mikopo  ya  elimu  ya  juu  sambamba  na  kuboresha  miundombinu  ya  vyuo  vya  elimu  ya  juu  nchini.  Katika  mwaka  2022/2023,  kiasi  cha  shilingi  bilioni  654  zilitengwa  kwa  ajili  ya  mikopo  ya  wanafunzi  wa  elimu  ya  juu  ikilinganishwa  na  shilingi  bilioni  570  zilizotengwa  mwaka  2021/2022.  Aidha,  idadi  ya  wanufaika  imeongezeka  kutoka  177,605  mwaka  2021/2022  hadi  202,877  mwaka  2022/2023.  102.  Mheshimiwa  Spika,  Serikali  pia  imeongeza  kiwango  cha  posho  ya  kujikimu  ya  wanafunzi  wa  elimu  ya  juu  kutoka  shilingi  8,500  hadi  shilingi  10,000  kwa  siku.  Mafanikio  haya  ni  kielelezo  tosha  cha  umakini,  uzalendo,  maono  na  mapenzi  makubwa  ya  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  katika  kuboresha  ustawi  wa  maisha  ya  wanafunzi  wa  vyuo  vya  elimu  ya  juu.  Kwa  upande  mwingine,  kupitia  Samia  Scholarship,  Serikali  imetoa  ufadhili  kwa  wanafunzi  244  wa  kike  wenye  ufaulu  wa  juu  ili  kusoma  katika  vyuo  vikuu  mbalimbali  katika  fani  za  utabibu,  uhandisi,  sayansi,  teknolojia  na  hisabati.  Ama  kwa  hakika  Mama  anajali!  103.  Mheshimiwa  Spika,  katika  mwaka  2023/2024,  Serikali  itaendelea  kuhuisha  Mitaala  ya  Elimu  na  kuongeza  fursa  za  upatikanaji  wa  elimu  na  mafunzo  ya  ufundi  stadi  na  elimu  ya  juu.  Maji  104.  Mheshimiwa  Spika,  Serikali  imeendelea  kuimarisha  usimamizi  na  uendelezaji  wa  rasilimali  za  maji  ikiwa  ni  pamoja  na  kuhifadhi  na  kulinda  vyanzo  vya  maji,  kujenga  mabwawa  makubwa,  ya  kati  na  madogo  katika  maeneo  mbalimbali  nchini  kwa  lengo  la  kuongeza  uwezo  wa  nchi  kuhifadhi  maji  na  kuboresha  huduma  ya  upatikanaji  wa  maji  safi  na  salama  katika  maeneo  ya  mijini  na  vijijini.  105.  Mheshimiwa  Spika,  Serikali  imeendelea  kutekeleza  dhamira  yake  ya  kuhakikisha  upatikanaji  wa  huduma  ya  maji  mijini  na  vijijini  inafikia  asilimia  95  na  85  mtawalia  mwaka  2025.  Hadi  kufikia  Februari,  2023,  hali  ya  upatikanaji  wa  huduma  ya  maji  mijini  imeongezeka  kutoka  asilimia  86  mwaka  2022  hadi  kufikia  asilimia  88  na  vijijini  imeongezeka  kutoka  asilimia     mwaka  2022  hadi  kufikia  asilimia  77.  106.  Mheshimiwa  Spika,  ongezeko  la  hali  ya  upatikanaji  wa  huduma  ya  maji  mijini  na  vijijini  limetokana  na  kukamilika  kwa  miradi  36  ya  maji  mijini  na  miradi  382  ya  maji  vijijini  inayonufaisha  wananchi  zaidi  ya  milioni  mbili.  Aidha,  miradi  mingine  139  mijini  na  647  vijijini  ipo  katika  hatua  mbalimbali  za  utekelezaji.  107.  Mheshimiwa  Spika,  katika  mwaka  2023/2024,  Serikali  itaendelea  kutekeleza  miradi  ya  maji  vijijini  na  mijini  ikiwemo  miradi  ya  miji  28;  ujenzi  wa  bwawa  la  Kidunda;  kuanza  ujenzi  wa  Bwawa  la  Farkwa;  kujenga  mabwawa  ya  ukubwa  wa  kati;  kuanza  ujenzi  wa  miradi  ya  uondoshaji  wa  majitaka;  na  kuimarisha  usimamizi  na  uhifadhi  wa  rasilimali  za  maji  ili  kukabiliana  na  athari  za  mabadiliko  ya  tabianchi.  Afya  108.  Mheshimiwa  Spika,  ni  azma  ya  Serikali  ya  awamu  ya  sita  kuhakikisha  Watanzania  wote  wanapata  huduma  bora  za  afya.  Kwa  msingi  huo,  Serikali  imeendelea  kutoa  kipaumbele  katika  sekta  ya  afya  kwa  kutekeleza  mikakati  mbalimbali  ya  kuimarisha  utoaji  wa  huduma  hizo.  Mikakati  hiyo  ni  pamoja  na  ujenzi  wa  vituo  vya  kutolea  huduma  za  afya  pamoja  na  kuimarisha  upatikanaji  wa  dawa  na  vifaa  tiba.  109.  Mheshimiwa  Spika,  Serikali  katika  kutekeleza  azma  yake  kusogeza  huduma  za  afya  karibu  na  wananchi,  imekamilisha  awamu  ya  kwanza  ya  ujenzi  wa  Hospitali  ya  Rufaa  ya  Kanda  Mtwara;  na  Hospitali  za  Rufaa  za  Mikoa  ya  Mara,  Songwe,  Shinyanga,  Geita  na  Katavi.  Aidha,  imekamilisha  ujenzi  wa  hospitali  59  za  halmashauri,  ukarabati  wa  hospitali  kongwe  19  za  halmashauri  na  ujenzi  wa  maboma  ya  zahanati  300.  Tayari  vituo  hivyo  vimeanza  kutoa  huduma.  110.  Mheshimiwa  Spika,  katika  kuimarisha  utoaji  wa  huduma  za  afya  za  dharura,  Serikali  imejenga  majengo  ya  huduma  za  dharura  katika  hospitali  za  kanda  na  kufikisha  hospitali  36  zenye  huduma  hiyo  kutoka  hospitali  saba  mwaka  2020.  Mafanikio  haya  yamepatikana  kutokana  na  jitihada  za  makusudi  za  Mheshimiwa  Rais  wetu  mpendwa  Dkt.  Samia  Suluhu  Hassan  kwani  kwa  mara  ya  kwanza  tangu  uhuru,  nchi  yetu  imeweka  historia  ya  kuwa  na  mfumo  wa  huduma  za  dharura  kuanzia  ngazi  ya  Wilaya  hadi  Taifa.  Awali  huduma  hizo  zilikuwa  zinapatikana  katika  ngazi  ya  Kanda  na  Taifa  pekee.  Uwepo  wa  huduma  za  dharura  katika  hospitali  zetu  utapunguza  vifo  kwa  asilimia  40.  111.  Mheshimiwa  Spika,  Serikali  inatambua  kuwa,  ujenzi  wa  miundombinu  ya  vituo  vya  kutolea  huduma  za  afya  hauwezi  kuwa  na  tija  pasipokuwa  na  watumishi  wenye  weledi,  vifaa,  vifaatiba  na  vitendanishi.  Kutokana  na  ukweli  huo,  hadi  kufikia  Februari,  2023,  Serikali  imesambaza  vifaa  vyenye  thamani  ya  shilingi  bilioni     pamoja  na  kuajiri  watumishi  wa  kutoa  huduma  katika  vituo  vya  kutolea  huduma  za  afya.  Aidha,  kupitia  Programu  ya  Mfuko  wa  Pamoja  wa  Afya,  jumla  ya  shilingi  bilioni   5  zimetolewa  kwa  ajili  ya  uboreshaji  wa  huduma  za  afya.  112.  Mheshimiwa  Spika,  katika  mwaka  2023/2024,  Serikali  itaendelea  kuimarisha  miundombinu  ya  kutolea  huduma  za  afya,  kuimarisha  upatikanaji  wa  dawa,  vifaa  tiba  na  vitendanishi,  kuimarisha  utoaji  wa  huduma  za  kibingwa  na  ubingwa  bobezi,  kuimarisha  huduma  za  afya  ya  uzazi  na  kudhibiti  magonjwa  ya  mlipuko.  Vilevile,  itaendelea  kutoa  mafunzo  kwa  wataalam  wa  sekta  ya  afya  katika  ngazi  za  ubingwa  na  ubingwa  bobezi.  HUDUMA  KWA  MAKUNDI  MAALUM  Huduma  kwa  Watu  Wenye  Ulemavu  113.  Mheshimiwa  Spika,  Serikali  imeendelea  kuboresha  huduma  kwa  Watu  Wenye  Ulemavu  ambapo  mwaka  2022/2023  ilitenga  jumla  ya  shilingi  bilioni   6  kwa  ajili  ya  kukamilisha  ukarabati  wa  vyuo  vya  Watu  Wenye  Ulemavu  vya  Mtapika  (Masasi     Mtwara),  Luanzari   ,  Sabasaba     na  Yombo  (Dar  es  Salaam).  Ukarabati  huu  umewezesha  Chuo  cha  Luanzari  kuanza  kutoa  mafunzo  kwa  kudahili  wanafunzi  400  baada  kufungwa  kwa  zaidi  ya  miaka  10.  114.  Mheshimiwa  Spika,  ili  kuongeza  ufanisi  wa  upatikanaji,  utunzaji,  uchakataji  na  utumiaji  wa  taarifa  za  watu  wenye  ulemavu,  Serikali  imetengeneza  Mfumo  wa  Kielektroniki  wa  Watu  Wenye  Ulemavu.  Mfumo  huo  utawezesha  kumsajili  na  kumtambua  mtu  mmoja  mmoja  mwenye  ulemavu,  mahali  alipo,  shughuli  anayoifanya  na  mahitaji  yake.  Vilevile,  utawawezesha  kuunganishwa  na  huduma  mbalimbali  zikiwemo  kupata  cheti  za  kuzaliwa,  matibabu,  kuandikishwa  shule  ya  awali  na  msingi,  mikopo  ya  asilimia  mbili  inayotokana  na  mapato  ya  ndani  ya  halmashauri  na  vifaa  saidizi.  115.  Mheshimiwa  Spika,  vilevile  Serikali  imeandaa  Mwongozo  wa  Utekelezaji,  Ujumuishwaji  na  Uimarishaji  wa  Huduma  kwa  Watu  Wenye  Ulemavu  wa  Mwaka  2022.  Mwongozo  huo  utasaidia  kuhakikisha  masuala  ya  usawa,  haki,  fursa  na  huduma  kwa  watu  wenye  ulemavu  yanaimarishwa  katika  nyanja  zote  za  maendeleo.  116.  Mheshimiwa  Spika,  Serikali  katika  mwaka  2023/2024  imepanga  kuwawezesha  watu  wenye  ulemavu  kujiajiri  na  kuajiriwa  kwa  kuongeza  fursa  za  mafunzo  ya  ufundi  stadi  na  marekebisho  kutoka  watu  460  hadi  1,400.  Huduma  kwa  Wazee  117.  Mheshimiwa  Spika,  Serikali  imeendelea  kuwatambua  na  kutoa  huduma  za  msingi  za  chakula,  malazi,  mavazi  na  matibabu  kwa  wazee  wasiojiweza.  Hadi  sasa  tunao  wazee  268  wanaoishi  katika  makazi  14  ya  wazee  ya  Kibirizi,  Njoro,  Kolandoto,  Bukumbi,  Ipuli,  Fungafunga,  Mwanzange,  Misufini,  Nunge,  Nyabange,  Kilima,  Sukamahela,  Magugu  pamoja  na  Nandanga.  Ninatoa  wito  kwa  Waheshimiwa  Wabunge  wenzangu  na  wananchi  kwa  ujumla  tuendelee  kuunga  mkono  juhudi  za  Serikali  katika  kuwahudumia  wazee  na  hii  ni  namna  bora  ya  kutambua  umuhimu  na  michango  waliyotoa  katika  ujenzi  wa  Taifa  hili.  ULINZI  NA  USALAMA  118.  Mheshimiwa  Spika,  hali  ya  ulinzi  na  usalama  wa  mipaka  ya  nchi  yetu  imeendelea  kuwa  shwari  bila  uwepo  wa  matukio  hatarishi.  Katika  kuhakikisha  hali  ya  usalama  nchini  inaendelea  kuimarishwa,  vyombo  vyetu  vya  ulinzi  na  usalama  vimeendelea  kulinda  mipaka  ya  nchi;  kudumisha  amani,  usalama  wa  raia,  mali  zao  na  kufundisha  wananchi  ulinzi  wa  umma.  119.  Mheshimiwa  Spika,  Jeshi  letu  limeendelea  kushirikiana  na  Umoja  wa  Mataifa,  Umoja  wa  Afrika  na  Jumuiya  ya  Maendeleo  Kusini  mwa  Afrika  katika  operesheni  mbalimbali  za  ulinzi  wa  amani.  Katika  mwaka  2022/2023,  vikosi  vyetu  vilipeleka  waangalizi  wa  kijeshi,  wanadhimu  na  makamanda  kwenye  nchi  zenye  migogoro  za  Lebanon,  Jamhuri  ya  Kidemokrasia  ya  Kongo,  Jamhuri  ya  Afrika  ya  Kati  na  Msumbiji.  Ushiriki  huo  ni  muhimu  kwa  kuwa  unalitambulisha  Taifa  kimataifa,  kuwaweka  askari  wetu  tayari  kila  wakati,  kujifunza  teknolojia  mpya  na  kushirikisha  vijana  katika  kuleta  amani.  120.  Mheshimiwa  Spika,  Serikali  imeendelea  kutambua,  kusajili  na  kutoa  vitambulisho  vya  Taifa  ili  kuwezesha  upatikanaji  wa  huduma  mbalimbali  za  kijamii,  kiuchumi  na  kiusalama.  Aidha,  hivi  karibuni  Serikali  imefanya  marekebisho  ya  Kanuni  za  Usajili  na  Utambuzi  wa  Watu  za  Mwaka  2023  ili  kuwawezesha  Watanzania  kuendelea  kutumia  Vitambulisho  vya  Taifa  bila  kuwa  na  ukomo  wa  matumizi.  Hatua  hii  inapunguza  usumbufu  na  gharama  kwa  wananchi  na  Serikali.  121.  Mheshimiwa  Spika,  nitumie  fursa  hii  kutoa  wito  kwa  watoa  huduma  wote  zikiwemo  Ofisi  za  Balozi  mbalimbali  hapa  nchini  waendelee  kutambua  na  kutoa  huduma  stahiki  kwa  wananchi  wenye  vitambulisho  vya  Taifa  bila  kujali  tarehe  za  ukomo  zilizo  kwenye  vitambulisho  hivyo.  122.  Mheshimiwa  Spika,  katika  mwaka  2023/2024  Serikali  itaendelea  kuviimarisha  na  kuviongezea  uwezo  vyombo  vya  ulinzi  na  usalama  kwa  kuvipatia  vifaa  na  zana  bora  za  kisasa.  Vilevile,  Jeshi  litaendelea  kuwajengea  vijana  wa  Kitanzania  ukakamavu,  uzalendo  na  uwezo  wa  kujitegemea.  MASUALA  YA  KAZI  NA  WAFANYAKAZI  123.  Mheshimiwa  Spika,  Serikali  imeendelea  kuboresha  mazingira  ya  kazi  na  wafanyakazi  kwa  kusimamia  viwango  vya  kazi  pamoja  na  masuala  ya  afya  na  usalama  mahali  pa  kazi.  Katika  mwaka  2022/2023,  jumla  ya  kaguzi  3,327  za  viwango  vya  kazi  zilifanyika  sawa  na  asilimia   1  ya  kaguzi  4,800  zilizopangwa  kufanyika.  Vilevile,  kaguzi  96,693  zinazohusu  afya  na  usalama  mahali  pa  kazi  zilifanyika  ambapo  kumekuwa  na  ongezeko  la  upimaji  wa  afya  kutoka  wafanyakazi  125,616  mwaka  2021/2022  hadi  wafanyakazi  169,735  mwaka  2022/2023.  Kufuatia  kaguzi  hizo,  waajiri  173  waliokiuka  sheria  za  kazi  walichukuliwa  hatua.  124.  Mheshimiwa  Spika,  kwa  upande  mwingine,  Serikali  imeimarisha  Mfumo  wa  Kielektroniki  wa  Kushughulikia  Maombi  ya  Vibali  vya  Kazi.  Uimarishaji  wa  mfumo  huo,  pamoja  na  mambo  mengine  umechangia  kwa  kiasi  kikubwa  kuongeza  ufanisi  katika  utoaji  wa  vibali  vya  kazi  nchini.  Mathalani,  hadi  kufikia  Februari,  2023  jumla  ya  vibali  vya  kazi  8,576  vilitolewa  sawa  na  asilimia   4  ya  maombi  ya  vibali  9,307  yaliyopokelewa.  125.  Mheshimiwa  Spika,  katika  mwaka  2023/2024,  Serikali  itaendelea  kuimarisha  usimamizi  na  utekelezaji  wa  sheria  za  kazi,  uratibu  wa  ajira  za  wageni  na  masuala  yote  yanayohusu  usalama  na  afya  mahali  pa  kazi.  Aidha,  Serikali  itaendelea,  kutoa  elimu  na  ushauri  kwa  wafanyakazi,  waajiri  na  vyama  vyao  ili  kuwa  na  rasilimali  watu  imara  na  yenye  tija  kwa  maendeleo  endelevu  ya  Taifa  letu.  HIFADHI  YA  JAMII  126.  Mheshimiwa  Spika,  sekta  ya  hifadhi  ya  jamii  imekuwa  na  mchango  mkubwa  kwenye  uchumi  pamoja  na  ustawi  kwa  wananchi.  Aidha,  hadi  Februari,  2023  deni  la  shilingi  trilioni   7  limelipwa  katika  Mfuko  wa  Hifadhi  ya  Jamii  kwa  watumishi  wa  umma   .  Fedha  hizo  ni  stahili  ya  mafao  kwa  wanachama  waliorithiwa  kutoka  uliokuwa  Mfuko  wa  PSPF  Mwaka  1999.  127.  Mheshimiwa  Spika,  katika  mwaka  2022/2023,  Mfuko  wa  PSSSF  umelipa  mafao  kwa  wastaafu,  wategemezi  na  wanufaika  wengine  wapatao  41,939  yenye  thamani  ya  shilingi  trilioni   74  na  pensheni  ya  kila  mwezi  ya  shilingi  bilioni   8  sawa  na  wastani  wa  shilingi  bilioni   1  kila  mwezi  kwa  wastaafu  158,351.  Aidha,  Mfuko  wa  Taifa  wa  Hifadhi  ya  Jamii     umelipa  mafao  ya  shilingi  bilioni   2  kwa  wastaafu,  wategemezi  na  wanufaika  wengine  wapatao  66,628.  Kati  ya  kiasi  hicho,  shilingi  bilioni     zililipwa  kama  pensheni  ya  kila  mwezi  kwa  wastaafu  27,570  ikiwa  ni  wastani  wa  shilingi  bilioni   4  kwa  kila  mwezi.  128.  Mheshimiwa  Spika,  kutokana  na  mapenzi  makubwa  aliyonayo  kwa  wananchi  wake,  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  alielekeza  kurejesha  michango  ya  watumishi  walioondolewa  kazini  kwa  kughushi  vyeti.  Utekelezaji  wa  maelekezo  hayo  umeanza  ambapo  hadi  sasa  jumla  ya  watumishi  11,896  wamerejeshewa  michango  yao  yenye  thamani  ya  shilingi  bilioni   2  kupitia  PSSSF  na  NSSF.  Mifuko  hiyo  inaendelea  kuwalipa  watumishi  hao  kadri  inavyopokea  taarifa  kutoka  kwa  waajiri.  129.  Mheshimiwa  Spika,  Serikali  imeendelea  kuchukua  hatua  mbalimbali  ili  kujenga  mazingira  wezeshi  kwa  waajiri,  kuboresha  mazingira  ya  ufanyaji  biashara  na  uwekezaji,  na  kupunguza  gharama  za  uendeshaji  ili  kukuza  uchumi  wa  nchi  na  kulinda  rasilimali  watu.  Hatua  hizo  ni  pamoja  na  Mfuko  wa  Fidia  kwa  Wafanyakazi  kupunguza  kiwango  cha  uchangiaji  kwa  waajiri  wa  sekta  binafsi  kutoka  asilimia     hadi  asilimia   .  130.  Mheshimiwa  Spika,  katika  mwaka  2023/2024,  Serikali  itaendelea  kuimarisha  sekta  ya  hifadhi  ya  jamii  kwa  kuhakikisha  wananchi  wengi  wanajumuishwa  katika  mpango  wa  Hifadhi  ya  Jamii  wa  uchangiaji.  Natoa  wito  kwa  sekta  isiyo  rasmi  ikiwemo  mama/baba  lishe,  machinga,  bodaboda,  wakulima,  wavuvi,  wafugaji,  na  wengineo  kujiunga  na  mifuko  hiyo  kwa  manufaa  yao  ya  baadaye.  Ukuzaji  wa  Fursa  za  Ajira  na  Ujuzi  131.  Mheshimiwa  Spika,  Serikali  imeendelea  kuratibu  masuala  ya  uzalishaji  wa  fursa  za  ajira  nchini  kupitia  utekelezaji  wa  miradi  ya  kielelezo,  kujenga  mazingira  wezeshi  kwa  wawekezaji  na  kuimarisha  ushirikiano  baina  ya  Serikali  na  sekta  binafsi.  Katika  mwaka  2022/2023,  jumla  ya  fursa  za  ajira  547,031  zilizalishwa.  Kati  ya  hizo,  ajira  321,363  zilizalishwa  kupitia  Serikali  na  utekelezaji  wa  miradi  ya  maendeleo  na  225,668  kupitia  sekta  binafsi.  132.  Mheshimiwa  Spika,  Serikali  imeendelea  kuchukua  hatua  ili  kuhakikisha  wahitimu  wa  mafunzo  ya  ujuzi  wanaunganishwa  na  fursa  za  kujiajiri.  Utaratibu  huo  utamwezesha  mhitimu  wa  mafunzo  ya  ujuzi  kupata  sehemu  ya  uzalishaji  yenye  viwango  vinavyohitajika  chini  ya  usimamizi  wa  watalaamu  wenye  uzoefu  katika  fani  husika  kwa  kipindi  maalumu  cha  miezi  6  hadi  12  kutegemeana  na  aina  ya  fani.  133.  Mheshimiwa  Spika,  katika  mwaka  2023/2024,  Serikali  itaendelea  kuwezesha  na  kuratibu  masuala  ya  ukuzaji  wa  fursa  za  ajira  na  kazi  za  staha  kwa  kuboresha  na  kutekeleza  Sera,  Mikakati  na  Mipango  mbalimbali  ya  Kitaifa,  Kikanda  na  Kimataifa  ili  kuhakikisha  nguvu  kazi  ya  Taifa  inapata  fursa  za  kujiajiri  au  kuajiriwa  ili  kuchangia  katika  maendeleo  ya  Taifa.  UWEZESHAJI  WANANCHI  KIUCHUMI  134.  Mheshimiwa  Spika,  Serikali  imeendelea  kutekeleza  shughuli  mbalimbali  zinazolenga  kuwawezesha  wajasiriamali  kukuza  mitaji  yao  na  kufikia  masoko  makubwa  kupitia  Vituo  vya  Uwezeshaji  Wananchi  Kiuchumi.  Katika  mwaka  2022/2023,  jumla  ya  shilingi  bilioni     zimetolewa  kwa  wajasiriamali  903,763.  Kati  yao  wanawake  ni  478,994  sawa  na  asilimia  53  na  wanaume  424,769  sawa  na  asilimia  47.  Upatikanaji  wa  fedha  hizo  umewawezesha  wajasiriamali  kuanzisha  na  kukuza  biashara  zao.  Aidha,  kupitia  Mfuko  wa  Maendeleo  ya  Wanawake  (Women  Development  Fund    WDF),  mikopo  yenye  thamani  ya  shilingi  milioni     ilitolewa  kwa  wanawake  96  ili  kuwawezesha  kiuchumi.  135.  Mheshimiwa  Spika,  katika  mwaka  2023/2024,  Serikali  itaendelea  kuimarisha  utendaji  wa  mifuko  na  programu  za  uwezeshaji  wananchi  kiuchumi  na  kuwaunganisha  wajasiriamali  na  fursa  za  kiuchumi.  Aidha,  Serikali  itaendelea  kuimarisha  vituo  vya  uwezeshaji  ili  kuchochea  shughuli  za  kiuchumi  kwa  wananchi.  MAENDELEO  YA  VIJANA  136.  Mheshimiwa  Spika,  Serikali  imeendelea  kuwawezesha  vijana  ili  kujiari,  kushiriki  kwenye  shughuli  za  maendeleo  na  kuchangia  katika  pato  la  Taifa.  Katika  mwaka  2022/2023,  Mfuko  wa  Maendeleo  ya  Vijana  umetoa  mikopo  yenye  thamani  ya  shilingi  bilioni   8  kwa  ajili  ya  kuwezesha  miradi  85  ya  vijana  katika  sekta  za  kilimo,  viwanda  na  biashara  kwenye  halmashauri  28.  Aidha,  Serikali  imetoa  mafunzo  ya  ujasiriamali,  usimamizi,  kurasimisha  na  kuendeleza  biashara  kwa  vijana  2,497  walio  katika  mikoa  ya  Kagera,  Dodoma,  Katavi,  Shinyanga  na  Lindi.  Vilevile,  kazi  ya  kuboresha  Mwongozo  wa  Utoaji  mikopo  kupitia  Mfuko  wa  Maendeleo  ya  Vijana  imekamilika  na  mfuko  unatoa  mikopo  kwa  vijana  walio  katika  vikundi,  mtu  mmoja  mmoja  na  kampuni.  137.  Mheshimiwa  Spika,  kwa  upande  mwingine,  Serikali  imeendelea  kutekeleza  Programu  ya  Kuendeleza  Sekta  ya  Kilimo  Awamu  ya  Pili  kupitia  Mpango  wa  Jenga  Kesho  Iliyo  Bora.  Mpango  huo  unalenga  kuongeza  ushiriki  wa  vijana  katika  sekta  ya  kilimo  kwa  kuwapatia  mafunzo,  mashamba,  mitaji  na  kuwaunganisha  na  fursa  za  masoko.  Awamu  ya  kwanza  ya  utekelezaji  wa  Mpango  huo  imeanza  mkoani  Dodoma  katika  Shamba  la  Chinangali  II  lenye  ukubwa  wa  ekari  400.  Aidha,  zaidi  ya  hekta  47,000  zimeshapatikana  katika  mikoa  mbalimbali  nchini  na  upimaji  udongo  unaendelea.  138.  Mheshimiwa  Spika,  kupitia  Programu  ya  Taifa  ya  Kukuza  Ujuzi,  Serikali  imetoa  fursa  za  mafunzo  ya  ujuzi  wa  kujiajiri  au  kuajiriwa  kwa  vijana  14,542  katika  fani  mbalimbali  kupitia  mafunzo  ya  uanagenzi,  uzoefu  wa  kazi,  ufugaji  wa  samaki  na  viumbe  maji  na  kilimo  cha  kisasa  kwa  njia  ya  vizimba.  139.  Mheshimiwa  Spika,  kwa  mwaka  2023/2024,  Serikali  itaendelea  kuimarisha  uwezo  wa  Mfuko  wa  Maendeleo  ya  Vijana  katika  kutoa  mikopo  na  mafunzo  ya  ujasiriamali  kwa  vijana  wengi  ili  kuwawezesha  kujiajiri  na  kuchangia  uchumi  wa  Taifa.  Vilevile,  itaanzisha  kampeni  ya  kuwashawishi  vijana  kushiriki  katika  kilimo  MASUALA  MTAMBUKA  Sensa  ya  Watu  na  Makazi  2022  140.  Mheshimiwa  Spika,  nchi  yetu  ilitekeleza  zoezi  la  Sensa  ya  Watu  na  Makazi  tarehe  23  Agosti,  2022.  Zoezi  hilo  lililojumuisha  sensa  ya  watu  na  makazi,  anwani  za  makazi  na  majengo  lilifanyika  kwa  mafanikio  makubwa  na  wananchi  kuonesha  ushirikiano  wa  hali  ya  juu.  Matokeo  ya  awali  ya  Sensa  ya  Watu  na  Makazi  yalizinduliwa  na  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  tarehe  30  Oktoba,  2022.  Matokeo  hayo  ya  awali  yamechangia  kwa  kiasi  kikubwa  katika  maandalizi  ya  Mpango  na  Bajeti  ya  Serikali  ya  mwaka  2023/2024.  Aidha,  Serikali  imekamilisha  ripoti  nane  ambazo  zimejikita  kwenye  mgawanyo  wa  idadi  ya  watu  kwa  umri  na  jinsi.  Ripoti  hizi  zitasaidia  kuongeza  wigo  wa  matumizi  ya  takwimu.  141.  Mheshimiwa  Spika,  napenda  kutoa  wito  kwa  viongozi  wenzangu  na  wananchi  kuwa  tuendelee  kuhamasisha  matumizi  ya  matokeo  ya  sensa  ya  watu  na  makazi,  majengo  na  anwani  za  makazi  katika  biashara,  shughuli  za  kijamii  na  mipango  ya  maendeleo  ya  nchi.  Aidha,  nitumie  fursa  hii  kulishukuru  Bunge  lako  tukufu  kwa  ushirikiano  mkubwa  ambao  Waheshimiwa  Wabunge  walionesha  wakati  wa  utekelezaji  wa  zoezi  la  sensa.  Nawashukuru  wenyeviti  wa  kamati  za  sensa  katika  ngazi  mbalimbali  kwa  uongozi  wao  mahiri,  makamisaa  wa  sensa  na  wadau  mbalimbali  kutoka  sekta  ya  umma  na  binafsi  na  wananchi  wote  katika  kuunga  mkono  juhudi  za  Serikali  katika  kufanikisha  Sensa  ya  Watu  na  Makazi,  Majengo  na  Anwani  za  Makazi.  Mapambano  Dhidi  ya  Rushwa  142.  Mheshimiwa  Spika,  katika  mwaka  2022/2023,  Serikali  imeendelea  kupambana  na  vitendo  vya  rushwa  na  ufisadi  ambapo  nguvu  kubwa  ilielekezwa  kwenye  uzuiaji  wa  vitendo  hivyo.  Hadi  kufikia  Februari,  2023,  kesi  za  rushwa  zipatazo  696  zikiwemo  kesi  mpya  203  ziliendeshwa  mahakamani.  Kati  ya  kesi  hizo,  kesi  248  ziliamuliwa  mahakamani  na  watuhumiwa  142  walikutwa  na  hatia.  143.  Mheshimiwa  Spika,  vilevile,  ufuatiliaji  wa  utekelezaji  wa  miradi  ya  maendeleo  810  yenye  thamani  ya  shilingi  trilioni   9  umefanyika.  Kutokana  na  ufuatiliaji  huo,  miradi  119  yenye  thamani  ya  shilingi  billioni   4  ilionekana  kuwa  na  kasoro  mbalimbali  katika  utekelezaji  na  inaendelea  kufanyiwa  uchunguzi  ili  hatua  stahiki  zichukuliwe.  144.  Mheshimiwa  Spika,  katika  mwaka  2023/2024  Serikali  itaendeleza  mapambano  dhidi  ya  rushwa  na  ufisadi  kwa  kuweka  kipaumbele  katika  kuzuia  vitendo  vya  rushwa.  Serikali  pia  itatoa  elimu  kwa  umma  kuhusu  madhara  ya  vitendo  vya  rushwa  kupitia  programu  ya  TAKUKURU  RAFIKI.  Mapambano  Dhidi  ya  UKIMWI  145.  Mheshimiwa  Spika,  sote  tunafahamu  UKIMWI  umeendelea  kuwa  miongoni  mwa  majanga  makubwa  duniani  kwa  miongo  kadhaa  sasa.  Serikali  kwa  kutambua  ukweli  huo,  imeendelea  kuchukua  hatua  mbalimbali  za  mapambano  dhidi  ya  ugonjwa  huo.  Jitihada  hizo  ni  pamoja  na  kuandaa  mikakati  na  kutekeleza  afua  mbalimbali  za  kupunguza  maambukizi,  unyanyapaa  pamoja  na  vifo  vitokanavyo  na  janga  hilo.  146.  Mheshimiwa  Spika,  kama  mtakumbuka  katika  maadhimisho  ya  Siku  ya  UKIMWI  Duniani  ya  mwaka  2022  yaliyofanyika  mkoani  Lindi,  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  alizindua  Mkakati  wa  Tano  wa  Taifa  wa  Kudhibiti  UKIMWI  wa  Mwaka  2021/2022     2025/2026.  Mkakati  huo  umelenga  kuhakikisha  kuwa  malengo  ya  sifuri  tatu  yatafikiwa  ifikapo  mwaka  2030.  Malengo  hayo  ni  kudhibiti  maambukizi  mapya  ya  VVU,  kukomesha  unyanyapaa  na  kutokomeza  vifo  vitokanavyo  na  UKIMWI.  147.  Mheshimiwa  Spika,  kutokana  na  jitihada  zilizofanyika  ikiwemo  matumizi  ya  dawa  za  ARV,  afua  za  kinga  zinazotekelezwa  na  wadau  mbalimbali  nchini  na  afua  za  mabadiliko  ya  tabia,  tohara  ya  kitabibu  kwa  wanaume  na  kuzuia  maambukizi  ya  VVU  kutoka  kwa  mama  kwenda  kwa  mtoto,  maambukizi  mapya  ya  VVU  kwa  watu  wazima  (miaka  15  na  zaidi)  yameshuka  kutoka  110,000  mwaka  2010  hadi  54,000  mwaka  2022.  Wakati  huo  huo,  vifo  vinavyotokana  na  UKIMWI  vimepungua  kwa  asilimia  55  kutoka  vifo  65,000  mwaka  2010  hadi  29,000  mwaka  2022.  Vilevile,  maambukizi  mapya  kutoka  kwa  mama  kwenda  kwa  mtoto  yameshuka  kutoka  asilimia  18  mwaka  2010  hadi  asilimia  7  mwaka  2022.  148.  Mheshimiwa  Spika,  matumizi  ya  dawa  za  kufubaza  virusi  vya  UKIMWI  kwa  WAVIU  wanaojua  hali  zao  za  maambukizi  yameongezeka  kutoka  asilimia  95  mwaka  2016  hadi  asilimia  98  mwaka  2022.  Hadi  kufikia  Desemba,  2022  WAVIU  zaidi  ya  milioni     walikuwa  kwenye  huduma  za  tiba  na  matunzo.  Aidha,  WAVIU  wanaofahamu  hali  zao  za  maambukizi  na  wapo  kwenye  matibabu  ni  asilimia  99  na  WAVIU  waliopo  kwenye  matibabu  na  wamefubaza  VVU  ni  asilimia  98.  Mafanikio  haya  ni  makubwa  ikilinganishwa  na  malengo  ya  Kimataifa  ya  kufikia  95-95-95.  149.  Mheshimiwa  Spika,  pamoja  na  mafanikio  makubwa  yaliyopatikana,  bado  kuna  mambo  mengi  yanayohitaji  kufanyika  ili  kufikia  azma  yetu  ya  kumaliza  kabisa  janga  la  UKIMWI.  Kwa  kutambua  hilo,  Serikali  itaendelea  kutenga  rasilimali  za  kutosha  kwa  ajili  ya  Mfuko  wa  Udhamini  wa  Kudhibiti  UKIMWI,  na  kutoa  elimu  kwa  umma  kuhusu  athari  za  UKIMWI  pamoja  na  afua  nyingine  mahsusi  za  kudhibiti  janga  hilo.  Kwa  upande  mwingine,  Serikali  itaendelea  kushirikiana  na  wadau  mbalimbali  katika  kutekeleza  afua  za  mapambano  dhidi  ya  UKIMWI.  Nitumie  fursa  hii  kushukuru  sana  asasi  za  kiraia  na  wadau  wa  maendeleo  kwa  michango  yao  katika  mapambano  ya  kutokomeza  UKIMWI  nchini.  Mapambano  Dhidi  ya  Dawa  za  Kulevya  150.  Mheshimiwa  Spika,  Serikali  kwa  kutambua  madhara  ya  dawa  za  kulevya  kwa  nguvu  kazi  hapa  nchini,  imeendelea  kushirikiana  na  wadau  mbalimbali  katika  mapambano  dhidi  ya  dawa  hizo.  Katika  mwaka  2022/2023,  imeendesha  oparesheni  za  kuwakamata  wanaojihusisha  na  biashara  hiyo  pamoja  na  kuzuia  mianya  ya  kusafirisha  na  kusambaza  dawa  hizo.  Katika  oparesheni  hizo  watuhumiwa  7,113  pamoja  na  kilogramu  20, 0  za  dawa  za  kulevya  zilikamatwa.  Dawa  hizo  ni  heroin  kilogramu   1,  cocaine  gramu   5,  bangi  kilogramu  12, 9,  mirungi  kilogramu  7, 3,  na  aina  nyingine  ya  dawa  za  kulevya  (Methamphetamine  na  Mescaline)  gramu  1, .  Aidha,  iliteketeza  ekari  69  za  mashamba  ya  bangi  katika  maeneo  mbalimbali  nchini  na  kuendelea  kutoa  elimu  kwa  umma  kuhusu  madhara  ya  matumizi  ya  dawa  za  kulevya.  151.  Mheshimiwa  Spika,  Serikali  imeimarisha  huduma  za  matibabu  kwa  watumiaji  wa  dawa  za  kulevya  kwa  kuongeza  idadi  ya  kliniki  zinazotoa  huduma  kwa  waathirika  wa  dawa  za  kulevya  kutoka  9  mwaka  2020/2021  hadi  kliniki  15  zinazohudumia  waathirika  zaidi  ya  14,500  mwaka  2022/2023.  Licha  ya  hayo,  Serikali  kupitia  Programu  ya  Kukuza  Ujuzi  imewezesha  waraibu  wa  dawa  za  kulevya  waliopata  nafuu  wapatao  245  kupata  mafunzo  ya  ujuzi  kupitia  vyuo  vya  VETA,  Don  Bosco  na  SIDO.  152.  Mheshimiwa  Spika,  Serikali  imeendelea  kusimamia  na  kuratibu  uendeshwaji  wa  nyumba  za  upataji  nafuu  44  nchini,  kuzijengea  uwezo  asasi  za  kiraia  65  ambazo  zinatoa  elimu  kuhusu  madhara  ya  dawa  za  kulevya  kwa  jamii,  kuandaa  Mwongozo  wa  Utoaji  Elimu  kuhusu  Tatizo  la  Dawa  za  Kulevya  nchini  ambao  umezinduliwa  tarehe  02  Julai,  2022  kwa  lengo  la  kuwapatia  elimu  na  mbinu  sahihi  kulingana  na  mahitaji  ya  makundi  mbalimbali  ya  kijamii.  Nitoe  wito  kwa  wadau  wote  mkiwemo  Waheshimiwa  Wabunge  wenzangu,  asasi  za  kiraia,  viongozi  wa  dini,  vyombo  vya  habari  na  jamii  nzima  kushirikiana  na  Serikali  kutoa  elimu  kuhusu  madhara  ya  dawa  za  kulevya  ili  kuokoa  kizazi  cha  sasa  na  kijacho.  Uratibu  wa  Maafa  153.  Mheshimiwa  Spika,  Serikali  imeendelea  kuhakikisha  nchi  inakuwa  stahimilivu  dhidi  ya  majanga  kwa  kuweka  utaratibu  mzuri  wa  kushughulikia  masuala  ya  maafa  hapa  nchini.  Ili  kuweka  utaratibu  huo,  Serikali  imetunga  Sheria  ya  Usimamizi  wa  Maafa  Na.  6  ya  Mwaka  2022;  Mkakati  wa  Taifa  wa  Usimamizi  wa  Maafa  wa  Mwaka  2022-2027;  Mpango  wa  Taifa  wa  Kujiandaa  na  Kukabiliana  na  Maafa  wa  Mwaka  2022;  Mkakati  wa  Taifa  wa  Afya  Moja  wa  Mwaka  2022-2027;  na  Mwongozo  wa  Taifa  wa  Kupambana  na  Vitendo  vya  Kihalifu  katika  Bahari  na  Maziwa  Makuu  wa  Mwaka  2022.  Kama  mtakumbuka,  Nyaraka  hizo  nilizizindua  tarehe  09  Februari,  2023  kwa  ajili  ya  utekelezaji.  154.  Mheshimiwa  Spika,  nyaraka  hizo  zimeweka  utaratibu  wa  kuhakikisha  Wizara,  Idara,  Taasisi  za  Umma  na  zisizo  za  Umma,  Tawala  za  Mikoa  na  Serikali  za  Mitaa  zinashiriki  kikamilifu  katika  kutekeleza  shughuli  za  kuzuia  na  kupunguza  madhara  ya  majanga.  Aidha,  zimeweka  pia  utaratibu  wa  kujiandaa,  kukabiliana  na  kurejesha  hali  iliyotoweka  pindi  maafa  yanapotokea.  Nitoe  wito  kwa  taasisi  husika  kuandaa  mipango  kazi  na  taratibu  za  usimamizi  wa  maafa  pamoja  na  ushughulikiaji  wa  dharura.  155.  Mheshimiwa  Spika,  katika  mwaka  2022/2023,  jumla  ya  wajumbe  555  wa  Kamati  za  Usimamizi  wa  Maafa  na  Waratibu  wa  Maafa  walipata  mafunzo  ya  kuimarisha  uwezo  wa  utendaji  kazi  katika  mikoa  ya  Arusha,  Morogoro,  Kilimanjaro,  Lindi,  Mtwara  na  Singida.  Aidha,  jumla  ya  wavuvi  344  katika  mwambao  wa  Ziwa  Victoria  na  vijana  40  wa  kujitolea  katika  mikoa  ya  Dodoma,  Iringa,  Songwe  na  Tabora  walipata  mafunzo  ya  uokoaji,  yaliyowaongezea  uwezo  wa  kukabiliana  na  maafa  kwa  wakati.  156.  Mheshimiwa  Spika,  katika  kuendeleza  ushirikiano  na  nchi  nyingine  katika  kushughulikia  masuala  ya  maafa  ikiwemo  nchi  wanachama  wa  Jumuiya  ya  Maendeleo  Kusini  mwa  Afrika,  Tanzania  imekuwa  nchi  ya  kwanza  kusaini  mkataba  wa  kuanzisha  Kituo  cha  Huduma  za  Binadamu  na  Operesheni  za  Dharura  cha  Kanda  ya  SADC.  Lengo  la  kuanzisha  kituo  hicho  ni  kusimamia  utoaji  wa  huduma  na  misaada  ya  kibinadamu  kwa  nchi  wanachama.  Hii  ni  kutokana  na  ukweli  kwamba,  masuala  ya  majanga  hayana  mipaka  na  hayana  muda  na  yanahitaji  jitihada  za  pamoja  katika  kuyashughulikia.  157.  Mheshimiwa  Spika,  kama  mtakumbuka,  katika  kuendeleza  uhusiano  na  nchi  nyingine,  hivi  karibuni  nchi  yetu  imeungana  na  mataifa  mengine  duniani  kutoa  misaada  ya  kibinadamu  kwa  nchi  zilizopatwa  na  maafa  makubwa  yaliyosababisha  vifo  na  majeruhi,  uharibifu  wa  mali  na  mazingira.  Nchi  hizo  ni  pamoja  na  Malawi  iliyokumbwa  na  mafuriko  yaliyosababishwa  na  kimbunga  Freddy  kilichotokea  tarehe  13  Machi,  2023  na  nchi  ya  Uturuki  iliyokumbwa  na  tetemeko  la  ardhi  mwezi  Februari,  mwaka  huu.  Misaada  iliyotolewa  kwa  nchi  ya  Malawi  ni  pamoja  na  mahindi  tani  1,000,  mablanketi  6,000,  mahema  50,  fedha  taslimu  shilingi  milioni  705,  dawa  za  binadamu  na  helkopta  2  kwa  ajili  ya  kusaidia  uokoaji.  Aidha,  fedha  taslimu  dola  za  Marekani  milioni  moja  zilitolewa  kwa  nchi  ya  Uturuki.  158.  Mheshimiwa  Spika,  katika  mwaka  2023/2024,  Serikali  itaendelea  na  ujenzi  wa  Kituo  cha  Taifa  cha  Usimamizi  wa  Maafa  Jijini  Dodoma,  kuimarisha  maghala  ya  vifaa  vya  misaada  ya  kibinadamu  kwa  kuongeza  vifaa  na  kuendelea  kutoa  misaada  kwa  waathirika  wa  maafa.  Hata  hivyo,  kila  wizara  na  taasisi  watalazimika  kujiandaa  kwa  vifaa  vya  kukabiliana  na  kulingana  na  mahitaji  ya  wizara  au  taasisi  husika.  Uratibu  wa  Masuala  ya  Lishe  159.  Mheshimiwa  Spika,  katika  mwaka  2022/2023,  Serikali  imeendelea  kutekeleza  afua  mbalimbali  za  lishe  ili  kuimarisha  afya  na  hivyo  kuwezesha  wananchi  kushiriki  kikamilifu  katika  shughuli  za  maendeleo.  Kutokana  na  umuhimu  wa  masuala  ya  lishe,  tarehe  30  Septemba,  2022  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  alisaini  mikataba  na  Wakuu  wa  Mikoa  yote  Tanzania  Bara  kwa  lengo  la  kuhakikisha  kipaumbele  kinatolewa  kwenye  masuala  ya  lishe  ikiwa  ni  pamoja  na  kuhakikisha  halmashauri  zinatenga  shilingi  1,000  kwa  kila  mtoto  chini  ya  miaka  mitano.  Vilevile,  alielekeza  fedha  zinazopangwa  kutekeleza  afua  za  lishe  kutolewa  kwa  wakati  na  kutumika  kwa  malengo  yaliyokusudiwa,  ikiwa  ni  pamoja  na  kuimarisha  uhamasishaji  wa  utekelezaji  wa  afua  za  lishe  bora  na  kuweka  mikakati  ya  kuhakikisha  vyakula  vinavyohitajika  kukamilisha  lishe  vinapatikana  katika  ngazi  zote.  160.  Mheshimiwa  Spika,  maelekezo  hayo  ya  Mheshimiwa  Rais  yaliongeza  chachu  ya  utekelezaji  wa  masuala  ya  lishe  sambamba  na  malengo  yaliyoainishwa  kwenye  Mpango  Jumuishi  wa  Kitaifa  wa  Masuala  ya  Lishe  wa  Mwaka  2021/2022    2025/2026.  Aidha,  katika  Mkutano  wa  Nane  wa  Wadau  wa  Lishe  Kitaifa,  uliofanyika  Disemba,  2022  Mkoani  Mara,  Mkakati  wa  Sekta  Binafsi  unaoainisha  mikakati  ya  sekta  hiyo  kuiunga  mkono  Serikali  kuimarisha  hali  ya  lishe  nchini  ulizinduliwa.  161.  Mheshimiwa  Spika,  kutokana  na  jitihada  mbalimbali  za  Serikali  na  wadau,  yapo  baadhi  ya  mafanikio  yaliyopatikana  ambayo  ni  pamoja  na  kupungua  kwa  udumavu  kutoka  asilimia     mwaka  2015/2016  hadi  asilimia  30  mwaka  2022  na  kupungua  kwa  kiwango  cha  ukondefu  kutoka  asilimia     hadi     katika  kipindi  hicho.  162.  Mheshimiwa  Spika,  katika  mwaka  2023/2024,  Serikali  itaendelea  kutoa  kipaumbele  katika  utekelezaji  wa  Mpango  Jumuishi  wa  Pili  wa  Kitaifa  wa  Masuala  ya  Lishe  wa  Mwaka  2021/2022    2025/2026.  Nitoe  wito  kwa  wananchi  kuzingatia  ulaji  sahihi  wa  vyakula  mchanganyiko  kama  tunavyoelekezwa  na  wataalamu  wetu  wa  masuala  ya  lishe.  Vilevile,  niwaombe  wadau  wa  maendeleo  na  sekta  binafsi  waendelee  kuunga  mkono  juhudi  za  Serikali  katika  kuimarisha  hali  ya  lishe  nchini.  Mazingira  163.  Mheshimiwa  Spika,  Serikali  ya  Awamu  ya  Sita  katika  kuweka  msisitizo  wa  uhifadhi  wa  mazingira  imeendelea  kutekeleza  mikakati  mbalimbali  pamoja  na  maboresho  ya  Sera  na  Sheria  ili  ziwiane  na  mahitaji  ya  sasa  ya  kitaifa,  kikanda  na  kimataifa.  Katika  kutelekeza  azma  hiyo,  Serikali  imeandaa  Mpango  Kabambe  wa  Hifadhi  na  Usimamizi  wa  Mazingira  (2022    2032)  kwa  lengo  la  kutoa  mwongozo  wa  hatua  za  kuchukua  ili  kutatua  changamoto  za  mazingira  nchini  kwa  kuzingatia  sehemu  husika  na  hatua  mahsusi  zinazopaswa  kuchukuliwa.  164.  Mheshimiwa  Spika,  vilevile,  Serikali  imeandaa  Kanuni  za  Biashara  ya  Kaboni  za  Mwaka  2022  na  kutangazwa  katika  Gazeti  la  Serikali  kupitia  GN  636  kwa  lugha  ya  Kingereza  na  GN  637  kwa  lugha  ya  Kiswahili.  Aidha,  Serikali  imeandaa  Mwongozo  kwa  ajili  ya  kutoa  maelekezo  mbalimbali  kuhusu  ushiriki  wa  wadau  katika  biashara  hiyo.  165.  Mheshimiwa  Spika,  kwa  upande  mwingine  Serikali  imeratibu  ushiriki  wa  nchi  katika  mikutano  ya  kimataifa.  Mikutano  hiyo  imekuwa  na  mafanikio  na  munafaa  kwa  Taifa  letu  ambapo  kupitia  Mkutano  wa  27  wa  Nchi  Wanachama  wa  Mkataba  wa  Mabadiliko  ya  Tabianchi,  Tanzania  imepata  miradi  ya  nishati  jadidifu  ambayo  itafadhiliwa  na  Benki  ya  Dunia,  Taasisi  ya  Afrika  50  na  Shirika  la  Nishati  la  Afrika  kwa  kushirikiana  na  kampuni  ya  China  Renewable  Energies.  166.  Mheshimiwa  Spika,  katika  mwaka  2023/2024,  Serikali  itaendelea  kusimamia  utekelezaji  wa  Mpango  Kabambe  wa  Hifadhi  na  Usimamizi  wa  Mazingira  na  kuchukua  hatua  za  kupunguza  uharibifu  wa  mazingira.  Aidha,  itaendelea  kutoa  elimu  kwa  umma  kuhusu  hifadhi  na  usimamizi  wa  mazingira,  mabadiliko  ya  tabianchi  na  fursa  ya  biashara  ya  kaboni.  Vilevile,  itaratibu  utekelezaji  wa  Sera  ya  Taifa  ya  Mazingira  ya  Mwaka  2021  na  Sheria  ya  Usimamizi  wa  Mazingira,  Sura  191  pamoja  na  kutoa  elimu  kwa  umma  kuhusu  mabadiliko  ya  Sheria  na  Sera  ya  Mazingira.  UCHUMI  WA  BULUU  167.  Mheshimiwa  Spika,  Serikali  inaendelea  kuhamasisha  wananchi  juu  ya  kuibua  fursa  zilizo  kwenye  Uchumi  wa  Buluu  kupitia  matumizi  endelevu  ya  rasilimali  maji  kwa  kuzingatia  uhifadhi  wa  mazingira  na  ushirikishwaji  wa  jamii.  Hatua  zinazochukuliwa  ni  pamoja  na  kuendelea  kukamilisha  Sera  ya  Taifa  ya  Uchumi  wa  Buluu  pamoja  na  Mkakati  wa  Utekelezaji.  Sera  hiyo  italenga  kukuza  uwekezaji  katika  rasilimali  za  Uchumi  wa  Buluu;  kuongeza  fursa  za  ajira  na  kazi  za  staha  kupitia  shughuli  za  uchumi  wa  buluu;  na  kuwa  na  usimamizi  na  uendelezaji  wa  rasilimali  za  uchumi  wa  buluu  unaozingatia  misingi  ya  utawala  bora.  Utawala  Bora  168.  Mheshimiwa  Spika;  Serikali  imeendelea  kujenga  uelewa  wa  pamoja  kwa  wadau  wote  hususan  wananchi  kuhusu  masuala  ya  kisheria,  upatikanaji  wa  haki  zao,  kuongeza  uwazi  na  kupunguza  gharama.  Vilevile,  Serikali  imeendelea  kuchukua  hatua  mbalimbali  ikiwemo  kukamilisha  rasimu  ya  Awali  ya  ufasiri  wa  Sheria  Kuu  219  na  Sheria  Ndogo  148  kwa  lugha  ya  Kiswahili.  Zoezi  la  ufasiri  wa  Sheria  Kuu  na  Sheria  Ndogo  zote  kutoka  lugha  ya  Kingereza  kwenda  lugha  ya  Kiswahili  ili  kupanua  wigo  wa  matumizi  ya  lugha  ya  Kiswahili  kama  lugha  ya  Sheria  katika  vyombo  vya  utoaji  haki  ikiwemo  Mahakama,  Mabaraza  na  vyombo  vingine  vyenye  jukumu  la  kutoa  haki  linaendelea.  169.  Mheshimiwa  Spika,  katika  mwaka  2023/2024,  Serikali  itaendelea  kutekeleza  Kampeni  ya  msaada  wa  kisheria  ya  Mama  Samia,  kuimarisha  mifumo  ya  utatuzi  wa  migogoro  kwa  njia  mbadala  na  kuendelea  kutafsiri  sheria  kutoka  lugha  ya  Kiingereza  kuwa  lugha  ya  Kiswahili  ili  kuwawezesha  wananchi  kuelewa  mwenendo  wa  mashauri  yanayowahusu  na  hivyo  kuweza  kupata  haki  zao.  MFUMO  WA  SERIKALI  WA  TEHAMA  170.  Mheshimiwa  Spika,  Serikali  imeendelea  kuimarisha  matumizi  ya  Mfumo  wake  wa  TEHAMA  wa  kubadilishana  taarifa  ambapo  hadi  sasa  jumla  ya  mifumo  60  ya  Taasisi  55  imeunganishwa  na  inabadilishana  taarifa.  Utekelezaji  huo  pia  ni  maelekezo  ya  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania,  kuwa  na  mifumo  michache  inayobadilishana  taarifa.  Uunganishaji  wa  mifumo  hiyo  umeongeza  tija  na  ufanisi  katika  kuwahudumia  wadau  hususan  wananchi.  171.  Mheshimiwa  Spika,  katika  mwaka  2023/2024,  Serikali  itaendelea  kurahisisha  utendaji  kazi  kwa  kutumia  mfumo  wa  TEHAMA,  kupunguza  gharama  za  kutoa  huduma  ili  kutoa  unafuu  kwa  wananchi  pamoja  na  kuimarisha  mifumo  inayobadilishana  taarifa.  UKATILI  DHIDI  YA  WATOTO  172.  Mheshimiwa  Spika,  Serikali  imeendelea  kutekeleza  afua  mbalimbali  za  kupinga  ukatili  dhidi  ya  watoto  shuleni  na  nje  ya  shule.  Katika  mwaka  2022/2023,  hatua  zilizochukuliwa  ili  kupinga  ukatili  huo  ni  pamoja  na  kuunda  madawati  1,393  ya  ulinzi  na  usalama  wa  mtoto  katika  shule  za  msingi  na  sekondari  kwenye  mikoa  ya  Rukwa,  Arusha,  Tanga,  Dar  es  Saalam,  Pwani,  Shinyanga,  Dodoma  na  Geita.  Vilevile,  Mabaraza  ya  Watoto  560  yameundwa  kwa  lengo  la  kutoa  fursa  kwa  watoto  kutoa  maoni  yao  kwa  uhuru  na  kuwajengea  uwezo  wa  kujiamini,  kujieleza  na  kujifunza  masuala  mbalimbali  yanayohusu  haki  na  ustawi  wa  watoto.  173.  Mheshimiwa  Spika,  vilevile,  Serikali  imeendelea  kuhamasisha  jamii  kushiriki  katika  ulinzi  na  usalama  wa  mtoto  ili  kutokomeza  ukatili  dhidi  ya  watoto.  Aidha,  kupitia  jitihada  mbalimbali  ikiwemo  utekelezaji  wa  Programu  Jumuishi  ya  Malezi,  Makuzi  na  Maendeleo  ya  Awali  ya  Mtoto  (2021/2022    2024/2025),  wananchi  wameendelea  kuhamasishwa  kujitolea  kwa  hiari  kupambana  na  vitendo  vya  ukatili  ikiwa  ni  pamoja  na  kutambua  wajibu  wao  juu  ya  ulinzi  wa  mtoto  kuanzia  ngazi  ya  familia.  174.  Mheshimiwa  Spika,  nitoe  rai  kwa  mamlaka  zinazohusika  chini  ya  uratibu  wa  Wizara  ya  Maendeleo  ya  Jamii,  Jinsia,  Wanawake  na  Makundi  Maalumu  kuimarisha  mfumo  wa  ushughulikiaji  wa  matukio  ya  ukatili  dhidi  ya  watoto  ndani  na  nje  ya  shule  unaowajumuisha  wasimamizi  wa  shule,  wazazi,  walezi  na  jamii  na  kuandaa  mfumo  jumuishi  wa  kukusanya  taarifa  na  takwimu  za  vitendo  vya  ukatili  dhidi  ya  watoto.  MUUNGANO  175.  Mheshimiwa  Spika,  Serikali  ya  Jamhuri  ya  Muungano  wa  Tanzania  na  Serikali  ya  Mapinduzi  ya  Zanzibar  zimeendelea  kushughulikia  changamoto  mbalimbali  zinazojitokeza  kwa  lengo  la  kuulinda,  kuuenzi  na  kuudumisha  muungano  wetu.  Katika  mwaka  2022/2023,  jumla  ya  hoja  nne  kati  ya  nane  zilipatiwa  ufumbuzi  na  kuondolewa  katika  orodha  ya  hoja  za  Muungano.  Vilevile,  Serikali  iliandaa  kitabu  kinachoitwa   Muungano  wa  Tanganyika  na  Zanzibar:  Chimbuko,  Misingi  na  Maendeleo .  Kitabu  hiki  kimepatiwa  ithibati  ili  kitumike  kama  kitabu  cha  ziada  kwa  shule  za  sekondari  nchini  na  kuendelea  kukuza  uelewa  kuhusu  Muungano.  176.  Mheshimiwa  Spika,  katika  mwaka  2023/2024,  Serikali  ya  Jamhuri  ya  Muungano  wa  Tanzania  na  Serikali  ya  Mapinduzi  Zanzibar  zitaendelea  kuchukua  hatua  mbalimbali  ili  kuendelea  kutatua  changamoto  zilizosalia  kwa  lengo  la  kuulinda,  kuuenzi  na  kuudumisha  muungano  wetu.  USHIRIKIANO  WA  KIKANDA  NA  KIMATAIFA  177.  Mheshimiwa  Spika,  sote  tumeshuhudia  kuimarika  kwa  mahusiano  yetu  na  nchi  nyingine,  jumuiya  za  kikanda  na  mashirika  ya  kimataifa  chini  ya  Rais  wetu  mpendwa  Mheshimiwa  Dkt.  Samia  Suluhu  Hassan.  Kuimarika  kwa  ushirikiano  huo  kumetokana  na  Serikali  kuendelea  kutekeleza  Sera  ya  Mambo  ya  Nje  inayoweka  msisitizo  katika  kutekeleza  diplomasia  ya  kiuchumi.  178.  Mheshimiwa  Spika,  katika  kuimarisha  mahusiano  na  mataifa  mengine  duniani,  Viongozi  wetu  Wakuu  wakiongozwa  na  Rais  wetu  wameshiriki  katika  ziara  mbalimbali  ambazo  zimeiletea  manufaa  makubwa  nchi  yetu.  Mathalan,  Novemba  2022,  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  aliitembelea  China  kufuatia  mwaliko  uliotolewa  na  Mheshimiwa  Xi  Jinping,  Rais  wa  Jamhuri  ya  Watu  wa  China.  Vilevile,  viongozi  wetu  wakuu  wameshiriki  katika  ziara  mbalimbali  za  kikazi  katika  nchi  za  Marekani,  Qatar,  Ethiopia,  Kenya,  Misri,  Oman,  Afrika  Kusini,  Rwanda,  na  Burundi.  179.  Mheshimiwa  Spika,  kutokana  na  ziara  hizo,  nchi  yetu  imenufaika  katika  uboreshaji  wa  miundombinu,  huduma  za  jamii,  biashara,  uwekezaji,  uchumi  wa  kidijitali,  maendeleo  ya  kijani,  uchumi  wa  bluu,  uvuvi,  fedha,  utalii,  afya  na  kilimo.  180.  Mheshimiwa  Spika,  katika  kutekeleza  diplomasia  ya  kiuchumi,  Serikali  imeratibu  majadiliano  ya  awamu  ya  pili  ya  kuanzisha  Eneo  Huru  la  Biashara  la  Bara  la  Afrika     kwa  upande  wa  Afrika  Mashariki.  Ushiriki  wa  nchi  yetu  katika  eneo  huru  la  biashara  utachochea  ukuaji  wa  uchumi  na  biashara,  kukuza  ushiriki  wetu  katika  biashara  ya  Dunia  na  kujenga  uwezo  wa  kuongeza  thamani  ya  bidhaa  kupitia  sera  bora  za  kukuza  teknolojia,  ubunifu  na  ushindani.  181.  Mheshimiwa  Spika,  katika  mwaka  2023/2024,  Serikali  itaendelea  kufungua  nchi  kiuchumi  kwa  kuvutia  uwekezaji  na  kutangaza  vivutio  mbalimbali  vya  utalii  vilivyopo  nchini;  kuimarisha  mahusiano  ya  kikanda  na  kimataifa  na  kutangaza  fursa  za  utalii  na  uwekezaji  katika  sekta  mbalimbali  za  maeneo  ya  kipaumbele  hususan  uchumi  wa  bluu  na  kidijitali.  SERIKALI  KUHAMIA  DODOMA  182.  Mheshimiwa  Spika,  Serikali  ya  awamu  ya  sita  imeendelea  kutekeleza  kwa  vitendo  zoezi  la  Serikali  kuhamia  Dodoma  kwa  lengo  la  kurahisisha  utoaji  wa  huduma  za  Serikali  kwa  wananchi.  183.  Mheshimiwa  Spika,  katika  mwaka  2022/2023,  Serikali  imeendelea  na  awamu  ya  pili  ya  ujenzi  wa  majengo  ya  Ofisi  za  Wizara  na  Ofisi  ya  Mwanasheria  Mkuu  wa  Serikali  katika  Mji  wa  Serikali  Mtumba.  Ujenzi  huo  umefikia  wastani  wa  asilimia  60.  Aidha,  kazi  nyingine  zinazoendelea  ni  pamoja  na  ujenzi  wa  Kiwanja  cha  Ndege  cha  Kimataifa  cha  Msalato  kitakachogharimu  shilingi  bilioni  165  na  ujenzi  wa  barabara  ya  mzunguko  ya  nje  yenye  urefu  wa  kilomita     kwa  gharama  ya  shilingi  bilioni  221.  Kwa  upande  wa  Balozi  na  Jumuiya  za  Kimataifa,  balozi  za  nchi  za  Ujerumani,  Ufaransa,  China  na  Umoja  wa  Mataifa  zimefungua  ofisi  ndogo  jijini  Dodoma.  184.  Mheshimiwa  Spika,  kwa  mwaka  2023/2024,  Serikali  itaendelea  kukamilisha  awamu  ya  pili  ya  ujenzi  wa  majengo  ya  Ofisi  za  Wizara,  Ofisi  za  Taasisi  na  miundombinu  ya  kudumu  kwenye  Mji  wa  Serikali  pamoja  na  kuendelea  kuratibu  uhamiaji  wa  taasisi.  SANAA,  UTAMADUNI  NA  MICHEZO  185.  Mheshimiwa  Spika,  Serikali  kwa  kutambua  umuhimu  wa  kukuza  utamaduni,  sanaa  na  michezo  imeendelea  kutekeleza  mikakati  mbalimbali  ya  kuimarisha  sekta  hiyo  kwa  kuzingatia  kuwa  sekta  hii  ni  chachu  ya  kuendeleza  utamaduni  wa  Kitanzania,  utambulisho  wa  Taifa,  chanzo  kikubwa  cha  ajira,  huimarisha  afya  pamoja  na  kuchangia  katika  pato  la  Taifa.  186.  Mheshimiwa  Spika,  ili  kukuza  na  kuendeleza  lugha  ya  Kiswahili  ndani  na  nje  ya  Tanzania  Serikali  imechukua  hatua  mbalimbali  ikiwemo  kusajili  vituo  30  vya  kufundisha  Kiswahili.  Kati  ya  hivyo:  vituo  10  vipo  katika  Balozi  za  nchi  yetu  nchini  Korea  Kusini,  Ufaransa,  Italia,  Mauritius,  Nigeria,  Sudan,  Zimbabwe,  Uholanzi,  Cuba  na  Umoja  wa  Falme  za  Kiarabu;  vituo  vinne  nje  ya  Balozi  zetu  katika  nchi  za  Afrika  Kusini,  Italia,  Ujerumani  na  Ethiopia  na  vituo  16  vya  kufundisha  lugha  hiyo  vimeanzishwa  nchini.  Aidha,  kwa  upande  mwingine  Tanzania  imesaini  makubaliano  na  nchi  ya  Afrika  Kusini  kuwezesha  nchi  hiyo  kutumia  Kiswahili  kuwa  lugha  ya  kujifunza  na  kufundishia  katika  elimu  ya  msingi.  187.  Mheshimiwa  Spika,  vilevile,  Serikali  imeendelea  kuimarisha  Mfuko  wa  Utamaduni  na  Sanaa  ili  kuwawezesha  wasanii  kuendeleza  kazi  zao  kwa  kuwapa  mikopo  na  elimu  ya  ujasiriamali.  Hadi  kufikia  Februari,  2023  tayari  imeshatoa  mikopo  yenye  thamani  ya  shilingi  bilioni   7  kwa  wanufaika  45  ambao  ni  wasanii  na  wadau  wa  sanaa.  Mikopo  hiyo  imewawezesha  wasanii  na  wadau  wa  sanaa  kuandaa  kazi  bora  na  zenye  uwezo  wa  kuhimili  ushindani  katika  soko  la  sanaa.  188.  Mheshimiwa  Spika,  kwa  nafasi  hii,  nimpongeze  sana  Mheshimiwa  Dkt.  Samia  Suluhu  Hassan,  Rais  wa  Jamhuri  ya  Muungano  wa  Tanzania  kwa  kutoa  motisha  kwa  vilabu  vya  ndani  vinavyoshiriki  mashindano  ya  kimataifa  kupitia  Goli  la  Mama  ambapo  amekuwa  akitoa  shilingi  milioni  tano  kwa  kila  goli  linalofungwa.  Sote  tumeshuhudia  Simba  Sports  Club  almaarufu  Wekundu  wa  Msimbazi  wakijitwalia  kitita  cha  shilingi  milioni  50  wakati  huo  huo  klabu  ya  Young  Africans  Sports  Club  almaarufu  Timu  ya  Wananchi  wakijitwalia  shilingi  milioni  45.  189.  Mheshimiwa  Spika,  ninavipongeza  sana  vilabu  hivyo  kwa  kufika  hatua  ya  robo  fainali  katika  michuano  ya  Klabu  Bingwa  Afrika  na  Kombe  la  Shirikisho  Barani  Afrika.  Ni  matumaini  yetu  sote  kuwa  vilabu  hivyo  na  vingine  vinavyoshiriki  mashindano  ya  kimataifa  vitaendelea  kujituma  na  kupambana  ili  vikombe  vya  ushindi  vije  nyumbani.  190.  Mheshimiwa  Spika,  kwa  mwaka  2023/2024  Serikali  itaendelea  kuratibu  Programu  ya  Ukarabati  wa  Viwanja  vya  Michezo  katika  shule  56  katika  mikoa  yote  Tanzania  Bara;  kuratibu  Programu  ya  Sanaa  na  Michezo  ya  kuanzia  ngazi  ya  Mtaa  kwa  Mtaa  kuelekea  ngazi  za  juu  ikiwemo   Taifa  Cup ;  kutenga  maeneo  ya  michezo  kwa  lengo  la  kujenga  miundombinu  ya  mchezo  na  kuimarisha  michezo  katika  ngazi  za  mikoa  na  wilaya;  kuhakikisha  kazi  za  sanaa  na  utamaduni  zinazoandaliwa  zinazingatia  maadili  ya  jamii  na  Taifa  kwa  ujumla;  na  kuendelea  kutambua  maeneo  ya  urithi  wa  utamaduni  na  ukombozi  katika  mikoa  na  halmashauri  za  wilaya  kwa  lengo  la  kulinda,  kuhifadhi  na  kuendeleza  maeneo  hayo  ili  kuinua  utalii  wa  kiutamaduni  na  kiukombozi  nchini.  HITIMISHO  191.  Mheshimiwa  Spika,  katika  mwaka  2023/2024,  Ofisi  ya  Waziri  Mkuu  itaendelea  kuratibu  utekelezaji  wa  sera  na  shughuli  za  Serikali  ili  kuendelea  kutoa  huduma  bora  kwa  wananchi;  kuratibu  shughuli  za  maafa  nchini;  kuratibu  shughuli  za  Serikali  Bungeni;  kushughulikia  kero  na  malalamiko  mbalimbali  ya  wananchi;  kufanya  ufuatiliaji  na  tathmini  ya  utendaji  wa  Serikali;  na  kuratibu  masuala  yanayohusu  kazi,  maendeleo  ya  vijana,  ajira,  hifadhi  ya  jamii  na  huduma  za  watu  wenye  ulemavu.  192.  Mheshimiwa  Spika,  nimeeleza  kwa  muhtasari  baadhi  ya  shughuli  ambazo  Serikali  imetekeleza  kwa  kipindi  kilichopita  na  mwelekeo  wa  kazi  zitakazofanyika  kwa  mwaka  2023/2024.  Kwa  kuhitimisha,  ninapenda  kusisitiza  mambo  muhimu  yafuatayo:  Mosi:  Wizara,  taasisi  za  Serikali,  Tawala  za  Mikoa  na  Halmashauri  ziimarishe  ukusanyaji  wa  mapato  na  usimamizi  wa  nidhamu  ya  matumizi  ya  fedha  za  umma  pamoja  na  kutekeleza  vipaumbele  vilivyoainishwa  katika  Mpango  na  Bajeti  ya  Mwaka  2023/2024  hususan  miradi  ya  kitaifa  ya  kimkakati;  Pili:  Wadau  wote  pamoja  na  Serikali  kwa  ujumla  waendelee  kutumia  matokeo  ya  Sensa  ya  Watu  na  Makazi  ya  mwaka  2022  katika  shughuli  mbalimbali  kama  vile  uwekezaji,  biashara,  tafiti  na  mipango  mbalimbali  ya  maendeleo.  Serikali  itaendelea  kusimamia  utekelezaji  wa  Mpango  Kazi  wa  Mwongozo  wa  Kitaifa  wa  Matumizi  ya  Matokeo  ya  Sensa  ili  kuongeza  uelewa,  uwazi  na  kupanua  wigo  wa  matumizi  ya  matokeo  ya  sensa  kwa  Serikali,  wananchi  na  wadau  wote;  Tatu:  Viongozi  wote  wa  Serikali,  dini,  mila  na  vyama  vya  siasa  wakemee  kwa  nguvu  zote  ushiriki  wa  sehemu  yoyote  ya  jamii  katika  matendo  yasiyoendana  na  mila,  tamaduni  na  desturi  za  Watanzania.  Hii  ni  pamoja  na  wazazi  na  walezi  wote  kushiriki  kikamilifu  katika  makuzi  na  malezi  bora  ya  watoto  yatakayosaidia  kuwaepusha  na  vitendo  viovu;  Nne:  Serikali  na  taasisi  ziendelee  kuhakikisha  mazingira  ya  biashara  na  uwekezaji  nchini  yanaendelea  kuimarishwa  ili  kuvutia  uwekezaji  wa  ndani  na  nje  ya  nchi;  Tano:  Wizara  na  taasisi  ziendelee  kutenga  fedha  kwa  ajili  ya  shughuli  za  ufuatiliaji  na  tathmini  katika  maeneo  yao  ikiwa  ni  pamoja  na  kuwajengea  uwezo  wataalamu  wanaotekeleza  jukumu  hilo.  Lengo  ni  kuwezesha  utendaji  wenye  matokeo  na  kufanikisha  utoaji  wa  huduma  bora  kwa  wananchi;  na  Sita:  Viongozi  wa  siasa,  dini  na  wadau  wengine  wahamasishe  wananchi  kushiriki  kikamilifu  katika  maandalizi  na  uchaguzi  wa  Serikali  za  Mitaa  wa  Mwaka  2024.  MAKADIRIO  YA  MAPATO  NA  MATUMIZI  YA  FEDHA  ZA  OFISI  YA  WAZIRI  MKUU  NA  OFISI  YA  BUNGE  KWA  MWAKA  2023/2024  193.  Mheshimiwa  Spika,  kwa  mwaka  2023/2024,  Ofisi  ya  Waziri  Mkuu  na  taasisi  zilizo  chini  yake  inaliomba  Bunge  lako  tukufu  liidhinishe  jumla  ya  shilingi  173,733,110,000.  Kati  ya  fedha  hizo,  shilingi  121,364,753,320  ni  kwa  ajili  ya  matumizi  ya  kawaida  na  shilingi  52,368,356,680  ni  kwa  ajili  ya  matumizi  ya  maendeleo.  194.  Mheshimiwa  Spika,  vilevile  naliomba  Bunge  lako  tukufu  liidhinishe  jumla  ya  shilingi  165,627,897,000  kwa  ajili  ya  Mfuko  wa  Bunge.  Kati  ya  fedha  hizo,  shilingi  160,458,877,000  ni  kwa  ajili  ya  matumizi  ya  kawaida  na  shilingi  5,169,020,000  ni  kwa  ajili  ya  matumizi  ya  maendeleo.  195.  Mheshimiwa  Spika,  naomba  kutoa  hoja. 