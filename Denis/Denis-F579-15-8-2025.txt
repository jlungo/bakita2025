 UCHANGANUZI WA WATOTO KATILI KATIKA FASIHI YA   WATOTO   NYARIKI ENOCK NYARIKI   C50    CE   34456   2016   TASNIFU ILIYOWASILISHWA ILI KUKIDHI BAADHI YA   MAHITAJI YA SHAHADA YA UZAMILI YA CHUO KIKUU CHA   KENYATTA   MEI, 2023     


  UNGAMO    TABARUKU   Kakangu Dkt. Thomas Manyibe Nyariki. Udhamini wako masomoni   umenisaidia kuvuta hatua kiasi hiki.   SHUKRANI   Ninamshukuru Mungu ambaye alinijalia akili razini na afya njema wakati   wote nilipokuwa nikiufanya utafiti huu. Aidha, shukrani tele kwa msimamizi   wangu Dkt. Pamela Ngugi kwa ushauri na uelekezi wake mwema   ulioniwezesha kuiboresha kazi hii na kuikamilisha kwa wakati unaofaa.   Fauka ya hayo, ningependa kumshukuru mke wangu Rose Kiliru Nyariki kwa   mapenzi yake ya dhati kipindi chote nilipokuwa masomoni. Aidha,   ninamshukuru kakangu Naftal Nyariki ambaye nyumbani kwake kulinipatia   mazingira mwafaka ya kuifanyia kazi hii. Ninaishukuru idara ya Kiswahili   ikiongozwa na mwenyekiti Profesa Githinji na wahadhiri wote wa Kiswahili   kwa msaada iliyonipa wakati nilipokuwa nikiufanya utafiti huu. Wote   walionitilia pondo katika mchakato mzima wa kuufanya utafiti huu na ambao   sikuyataja majina yao hapa, shukran jazila.   v   IKISIRI   Utafiti huu uliazimia kutathmini suala la wahusika katili ambao ni watoto   katika vitabu teule vya fasihi katika kategoria ya vijana. Ulichunguza na   kuhakiki aina za ukatili wa watoto, sababu zinazochangia matendo ya ukatili,   athari kwa wahusika wengine na jinsi matendo yenyewe yanavyoweza   kudhibitiwa. Riwaya zilizochanganuliwa ni: Tumaini    Momanyi, 2006    Siku   Njema    Walibora, 1996    na Lulu ya Maisha    Habwe, 2013    ambazo zinalenga   hadhira ya vijana. Utafiti ulibainisha kuwa japo jamii humtazama mtoto kama   mhanga wa matukio ya ukatili, baadhi ya watoto pia ni katili. Ukatili   uliobainika miongoni mwao ni ule wa kimatendo, kimatamshi na wa   kuwaziwa. Utafiti uliongozwa na nadharia ya ujifunzaji wa kijamii ya Bandura      1977    ambayo waitifaki wake ni pamoja na Baltes na Reese    1984    na   nadharia ya uhalisia ambayo waasisi wake ni pamoja na Gustav Flaubert      1850   , Rene Wellek    1963    na Lazaro Carreter   1970   . Nadharia ya ujifunzaji   wa kijamii ilisaidia kueleza jinsi watoto huiga tabia za watu wazima. Nayo   nadharia ya uhalisia ilisaidia kuonyesha jinsi ukatili katika jamii ulivyoakisiwa   na waandishi wa fasihi. Utafiti ulijikita maktabani. Data ya msingi ilipatikana   kwa kuvisoma vitabu vilivyotajwa kisha kuigawa na kuichanganua kulingana   na malengo ya utafiti. Utafiti ulinufaishwa kwa kuzisoma na kuzihakiki kazi   zinazohusiana na mada hii kwenye majarida, makala ya magazeti   yaliyouangazia ukatili wa watoto, tasnifu, vitabu na machapisho kuhusu   nadharia. Maelezo ya kina yalitumiwa kuwasilisha matokeo ya utafiti. Baadhi   ya mikakati ya kuyakabili matendo ya ukatili wa watoto iliyobainika ni   pamoja na kuyapunguza mambo yanayoweza kusababisha ukatili katika   familia, shule na jamii. Matokeo ya utafiti yatawafaidi waandishi, watafiti na   wadau wa kazi za fasihi kuliangazia suala la ukatili kwa mtazamo mpana:   kwamba mtoto si tu mhanga au mwathiriwa wa matukio ya kikatili bali pia   anaweza kuwa mhusika katika kutekeleza ukatili dhidi ya wanajamii wengine.   Aidha, yanaweza kuwafaa wahusika wa masuala ya watoto kuibuka na njia   mwafaka za kukabiliana na matendo ya kikatili miongoni mwa watoto.   vi   ABSTRACT   This study aimed at assessing cruel children characters in selected literature   books in the youth category. It investigated and analysed the types of cruelty   of these children, the reasons that contribute to their being cruel, the effects of   this cruelty on other characters and how it can be managed. The following   novels which target the youth audience were examined: Siku Njema by Ken   Walibora    1996   ,Tumaini by Clara Momanyi    2006   , and Lulu ya Maisha by   John Habwe    2013   . The study showed that although a child is usually viewed   as a victim of cruelity, some children are perpetrators of cruelty and therefore   the community needs to come up with ways of controlling their actions. The   study found that children commit physical, verbal and emotional types of   cruelty. The study was guided by the social learning theory by Bandura    1977      whose proponents include Baltes and Reese    1984    and the realism theory   whose proponents include Gustav    1850   , Rene Wellek    1961   and Lazaro   Carreter    1970    among others. Social learning theory assisted the research in   explaining how children learn by observing role models within their   environment. The theory of realism assisted the research in showing how   cruelity in the community is reflected by writers of literary work. The study   was conducted through desktop research. Primary data was obtained by   reading the novels mentioned above, dividing the data thematically and   analyzing it according to the research objectives. The study compared and   cross-validated the research findings with those in journals, news papers,   theses, books and other online publications on the subject matter. The research   findings were presented in descriptive form. Some of the strategies to address   cruelty among children that the study found included reducing potential causes   of cruelty in children in families, at school and in the society.The research   findings will benefit authors, researchers, editors, publishers and other   stakeholders of Literature in highlighting cruelity in a broader percipective of   the child not only as a victim of violent situations but also as one capable of   acting violently towards other members of the community. Besides, the   findings could help those dealing with children issues to device best ways of   curbing violent acts in children.   vii   UFAFANUZI WA DHANA   Katili: Kwa mujibu wa utafiti huu, mtu katili ni yule ambaye matendo yake   yanadhihirisha utovu wa huruma.   Tanbihi: Kitendo kinachokusudiwa kupasha adhabu katika jamii fulani katika   wakati fulani kinaweza kufasiliwa kuwa ukatili katika jamii nyingine   au hata jamii ile ile kutegemea mitazamo, kiwango, nia ya mtumiaji,   sera ibuka miongoni mwa mambo mengine. Kwa mfano, utumiaji wa   kiboko kumwadhibu mtoto ulikubalika nchini Kenya kabla ya sera   mpya iliyoupiga marufuku kwa sababu ya kutumiwa vibaya au   kupindukia pamoja na masuala mengine ibuka kuhusu haki za   watoto. Hali hii ndiyo inayosababisha utata katika kueleza kwa   yakini iwapo adhabu ni sawa na ukatili ingawa maana ya msingi   inaonyesha kuwa hizi ni dhana mbili tofauti.   Mtoto: Hunt    1994    anamwelezea mtoto kama binadamu ambaye akili na   mwili wake havijakomaa. Fasili ya kisheria nchini Kenya   inamtambua mtoto kama binadamu ambaye yuko chini ya umri wa   miaka 18. Kwa mujibu wa utafiti huu, mtoto ni binadamu mwenye   umri baina ya miaka 11 na 18 ambao katika maandishi mengi ndio   umri unaohusishwa na visa vya ukatili miongoni mwa watoto.    SURA YA KWANZA   UTANGULIZI   Usuli wa mada   Visa vya ukatili miongoni mwa watoto vimeongezeka katika siku za hivi punde   na kulifanya kuwa suala mtanzuka katika jamii    Connor, 2002; Khan, 2014,   AACAP, 2015   . Kulingana na AACAP    2015   , watoto ambao hawajafikisha umri   wa kuenda shuleni wanaweza kuonyesha tabia za ukatili kwa sababu ya kuwa   waathiriwa wa kuchapwa, kudhulumiwa kimapenzi, kushuhudia ukatili nyumbani   na katika jamii, kutazama ukatili kwenye vyombo vya habari, na kuwa wahanga   wa udhalilishaji miongoni mwa sababu nyingine. Kulingana na AACAP      keshatajwa    , tabia ya ukatili inayotokea katika umri wowote wa mtoto inapaswa   kushughulikiwa bali isipuuzwe na kuchukuliwa kuwa ni hatua mojawapo ya   ukuaji wa mtoto.   Khan    2014    anaeleza kuwa ukatili ni tatizo lililo dhahiri katika takribani asilimia   -40 ya watoto ulimwenguni. Naye Connor    2002    anafafanua kuwa watoto   wenye kasoro ya kitabia mara nyingi husababisha migogoro katika familia zao na   kuleta balaa shuleni ambapo walimu wao hujaribu kuzishughulikia kasoro hizo na   kulinda usalama wa wanafunzi wenzao na wahusika wengine. Aidha, watoto   ambao wamekua katika mazingira yaliyo na ukatili wako katika hatari kubwa ya   kutenda uhalifu katika maisha yao ya baadaye na hivyo kuwa sehemu ya   mzunguko wa ukatili    Finkelhor, Turner, Ormrod, Hamby na Kracke, 2009   .   Nchini Kenya, ukatili miongoni mwa watoto unajidhihirisha kupitia ngono na   udhalilishaji miongoni mwa matendo mengine    Ministry of Gender Children and   Social Development, 2010   . Kulingana na ripoti ambayo imerejelewa, asilimia 25   ya wale waliotekeleza ukatili wa kingono dhidi ya watoto wenye umri wa miaka   -17 walikuwa wanafunzi wenza.   Ukatili unadhihirika katika fasihi simulizi. Baadhi ya masimulizi, kwa mfano,   hadithi,visasili, mighani miongoni mwa mengine yalijumuisha ukatili mwingi na   dhuluma dhidi ya watoto    Morellato,2017   . Katika vitabu vya fasihi ya   watoto,ukatili si suala geni ila lina mizizi yake katika hadithi za kwanza   zilizoandikiwa watoto    Nimon, 1993; Todorova, 2020   . Todorova    keshatajwa      anatumia mikusanyiko ya hadithi za kifantasia za Charles Perrault    1697    na   Brothers Grimm    1812    kuonyesha kuwa ukatili, jinsi unavyoeleweka sasa,   ulikuwa jambo la kawaida katika maisha ya utoto na katika hadithi zilizosimuliwa   watoto tangu kale katika sehemu mbalimbali za dunia. Nimon    keshatajwa    na   Todorova    keshatajwa    wanaeleza kuwa picha za matendo ya kikatili   yanayosababisha uchungu kwa mwili zilitumika kama kielelezo cha nidhamu   katika vitabu vya kufunzia watoto uadilifu. Nimon    keshatajwa    anahitimisha   kwamba vitabu vya fasihi ya watoto vinaweza kushughulikia ukatili na migogoro   ila vifanye hivyo kwa njia ambayo inaonyesha majuto ya wahusika katili na   suluhu ya ukatili wenyewe badala ya ulipizaji kisasi.   Pitcher    1969    anaeleza kwamba wakati mwingine vitabu vya fasihi ya watoto   huwasilisha maudhui sawa na yale yanayojitokeza mara kwa mara katika fasihi ya   watu wazima. Anafafanua kwamba ingawa baadhi ya maudhui hayo, kama vile   vita na vifo, yanaweza kufasiliwa na watu wazima kama ukatili kwa watoto,   watoto wenyewe huvutiwa nayo na hata kunufaika kisaikolojia kwa kudadisi   wenyewe na kupambanua kile ambacho ni kizuri na kibaya. Pitcher    keshatajwa      anahitimisha kwamba haiwezekani watoto kuwa katili kwa kuyasoma masuala   hayo katika vitabu vyao. Mtazamo huu unaelekea kukinzana na maoni ya Esma &   Can    2019    kwamba ukatili katika vitabu vya fasihi ya watoto unaweza kuwa na   athari kubwa ya kuwafanya watoto kuwa katili na kuudhihirisha ukatili huo   waziwazi. Esma na Can    wametajwa    wanashauri kuwa katika kuandaa matini   ambayo yanakusudiwa kuwakuza na kuwaimarisha watoto kwa njia mbalimbali,   ni muhimu kuwa waandishi waliwasilishe suala la ukatili kiwastani bila kulitilia   chuku.   Uandishi kuhusu ukatili katika fasihi ya watoto unaibua woga kuwa watoto   wanaweza kuiga vitendo vya ukatili walivyovisoma na kuvitekeleza shuleni hasa   ongezeko la ufyatuaji risasi shuleni unaotekelezwa na wanafunzi katika mataifa   ya magharibi linapolitiwa manani    Megan, 2010   . Msimamo wa Megan      keshatajwa    ni kwamba wanaoteua vitabu vya watoto vyenye vipengele vya   ukatili wanapaswa kuchunguza kwa makini ili kuthibitisha kwamba ukatili   unaojidhihirisha unatekeleza dhima kama vile kuonyesha madhara ya ukatili kwa   wahusika.   Vitabu vya fasihi ya watoto vinavyojumuisha kiasi kidogo cha ukatili huwavutia   watoto na kuwapa funzo chanya kuhusu kuadhibiwa kwa vitendo viovu    Ruthiiri,   ; Ngugi, 2014   . Ruthiiri na Ngugi wanaeleza kuwa watoto hupenda kusoma   hadithi ambamo wavulana, wasichana na wanyama wanaadhibiwa kwa vitendo   vyao viovu ila adhabu yenyewe isiwe kali sana au yenye nia mbaya lakini itoshe   ili mtoto apate hisia za kutosheka kwamba haki imetendeka.   Watafiti wengi wamelishughulikia suala la ukatili katika fasihi ya watoto   ijapokuwa kipengele cha mtoto kama mhusika katili hakijahakikiwa kwa kina.   Aidha, wachanganuzi wengi ambao wameuangazia ukatili katika fasihi ya watoto   wamefanya hivyo katika mazingira ya kimagharibi ambayo huenda yasiuakisi   ukatili unavyotendeka katika mazingira ya Kiafrika. Ni katika misingi hii ambapo   utafiti huu ulikusudia kuliziba pengo hili kwa kumwangazia mtoto kama mhusika   katili katika fasihi ya watoto kwa lugha ya Kiswahili.   Suala la utafiti   Katika siku za hivi karibuni, visa vingi vya ukatili unaotekelezwa na watoto dhidi   ya wanajamii wengine vimekuwa vikiangaziwa katika vyombo vya habari na   mitandao ya kijamii na kulifanya jambo hilo kuwa suala mtanzuka. Visa hivyo ni   pamoja na uharibifu wa mali, matumizi ya silaha hatari kujeruhi, udhalilishaji na   mauaji miongoni mwa vingine . Wachanganuzi wengi wa fasihi ya watoto   wameshughulikia kipengele cha mtoto kama mhanga wa matendo ya ukatili.   Suala la mtoto kama mhusika katili halijahakikiwa kwa kina. Ni katika misingi hii   ambapo utafiti huu ulichanganua watoto katili katika vitabu teule vya fasihi ya   watoto kwa lugha ya Kiswahili.   Malengo ya utafiti   Utafiti uliongozwa na malengo yafuatayo:       Kubaini aina za ukatili wa watoto katika vitabu teule vya fasihi ya watoto.       Kutathmini sababu zinazochangia matendo hayo miongoni mwa wahusika na   athari kwa wahusika wengine.       Kutathmini mikakati mbalimbali ya kuukabili ukatili huo.   Maswali ya utafiti   Utafiti huu uliongozwa na maswali yafuatayo:       Je, ni aina gani za ukatili wa watoto zinazojidhihirisha katika vitabu   vilivyoteuliwa vya fasihi ya watoto?       Ni sababu gani zinazochangia matendo ya ukatili ya watoto na yana athari   gani kwa wahusika wengine katika vitabu vilivyoteuliwa vya fasihi ya   watoto?       Ni mikakakati gani inayoweza kutumiwa kuukabili ukatili huo?   Sababu za kuchagua mada   Mada ya ukatili unaohusu watoto nchini Kenya na sehemu nyingine za   ulimwengu ni suala mtanzuka linaloendelea kuibua mijadala katika jamii kupitia   vyombo mbalimbali vya mawasiliano. Ingawa wasomi wamelishughulikia suala   la ukatili unaohusu watoto kwa mitazamo tofauti, changanuzi nyingi zinalenga   kipengele cha mtoto kama mhanga wa ukatili wala si kama mhusika katili. Aidha,   mada hii imeshughulikiwa katika mazingira ya kimagharibi ambayo si yakinifu   katika kuuelewa ukatili unaohusu watoto nchini Kenya. Uhaba wa maandishi   yanayomwangazia mtoto kama mhusika katili katika fasihi ya watoto kwa lugha   ya Kiswahili ni pengo muhimu la utafiti. Kwa kulishughulikia pengo hili, kazi hii   imeongeza maarifa katika fasihi ya Kiswahili kuhusu mada hii. Licha ya hayo,   imechangia katika kulielewa suala la watoto katili katika jamii, chanzo chake na   jinsi ukatili huo unavyoweza kudhibitiwa. Vilevile, utafiti huu umeweka msingi   wa kiutafiti kwa wasomi wengine ili waitafitie mada hii kwa kina zaidi.   Upeo na mipaka ya utafiti   Vitabu vinne; Siku Njema    Walibora, 1996   ; Tumaini    Momanyi, 2006    na Lulu   ya Maisha    Habwe, 2013    vilishughulikiwa. Sababu ya kuteua vitabu hivi ni kuwa   vina wahusika watoto ambao ni katili. Katika vitabu hivi, tulichunguza na   kuhakiki aina za ukatili wa watoto, sababu zinazochangia matendo ya ukatili,   athari ya matendo yenyewe kwa wahusika wengine na jinsi ya kuukabili ukatili   huo.   Yaliyoandikwa kuhusu mada   Suala la ukatili katika fasihi ya watoto limehakikiwa na watafiti mbali mbali      Koehnecke, 2001, Mugubi, 2003; Karanja, 2008, Kavuria, 2008, Ruthiiri, 2012;   Dunlap, 2012; Odhiambo, 2017; Muguro, 2018, Esma &Can, 2019 na Mwenda,       kwa viwango mbalimbali.   Koehnecke    2001    amechanganua vitabu viwili vya picha vya watoto; “Smoky   Night” cha Eve Bunting    1994    na “The House that Crack Built cha Clark Taylor      1992   . „„Smoky Night’’ kinaangazia maandamano, uporaji na uchomaji wa mali   unaotekelezwa na watoto katika jiji la Los Angeles ilhali „„The House that Crack   Built’’ kinamwangazia mwanamume tajiri mlanguzi wa dawa ya kulevya ya   kokeini anayeyatumia magenge ya vijana kuisambaza dawa hiyo katika jiji hilo   hilo la Los Angeles. Koehnecke    keshatajwa   , anaibua mitazamo mbalimbali ya   wadau wa fasihi ya watoto kuhusu utumiaji wa vitabu hivi kuwafunzia wanafunzi   wa gredi ya pili katika shule za jimbo la Los Angeles. Wanaopinga matumizi ya   vitabu hivyo kufunzia watoto wanalalamika kuwa vinayaangazia kwa uwazi mno   masuala yanayoonyesha hofu na yanayoweza kumwathiri mtoto kwa njia hasi.   Wanaounga mkono wanaviona kama nyenzo muhimu ya kupitishia maadili   shuleni na kwenye jamii kwa sababu vinashughulikia masuala ambayo aghalabu   wazazi hawayajadili na watoto wao. Msomi huyu anahitimisha kuwa mada nyeti   kama vile ulanguzi na matumizi ya dawa za kulevya, maandamano, uhalifu   miongoni mwa nyingine zinaweza kujumuishwa katika hadithi za watoto kwa njia   faafu, hakikifu na zingativu licha ya kuwa zinaweza kuzua utata. Utafiti wa   Koehnecke    keshatajwa    unaangazia mitazamo tofauti ya wadau wa fasihi ya   watoto kuhusu matumizi ya vitabu vyenye mada ya ukatili kufunzia watoto Hata   hivyo, utafiti wa Koehnecke ulichangia utafiti huu katika kuelewa matendo   yanayodhihirisha ukatili.   Mugubi    2003    ametafiti kuhusu mhusika mtoto katika fasihi ya watu wazima   kwa kutumia nadharia za kisaikolojia na kisoshiolojia. Mugubi    keshatajwa      ambaye anazichanganua riwaya sita teule za waandishi wa Hindi-Magharibi   anadhamiria kubaini nafasi ya mtoto katika jamii ya waandishi hao na dhima yake   katika fasihi. Anafafanua kuwa waandishi wa Hindi-Magharibi wanamdhihirisha   mtoto kama mhanga wa ubaguzi wa kikabila, kitabaka na kijinsia. Anahitimisha   kwamba mtoto anaweza kutumika kama chombo ambacho kwacho maudhui kama   vile umaskini, udhalimu wa polisi, ubaguzi wa rangi, dini na siasa yanaweza   kuchunguzwa. Ingawa utafiti wa Mugubi unaangazia usawiri wa mtoto kwa njia   tofauti tofauti katika fasihi ya watu wazima, ulisaidia kuyaelewa matendo   yanoyodhihirisha ukatili na athari zake. Hata hivyo, utafiti huu ulitilia maanani   ukweli kwamba utafiti wa Mugubi umejikita kwenye mazingira ya kigeni ambayo   huenda yasisawiri picha halisi ya ukatili jinsi unavyotokea katika mazingira ya   Kenya.   Mada kuhusu masuala ibuka katika hadithi za watoto imetafitiwa na Karanja      2008    kwa kutumia nadharia ya uhalisia na ya kimtindo. Ameonyesha jinsi   waandishi wa vitabu teule vya fasihi ya watoto walivyoangazia dhuluma dhidi ya   watoto ili kupitisha funzo chanya. Masuala aliyoyahakiki mtafiti ni ubaguzi wa   kijinsia, ukiukaji wa haki za watoto, unyanyapaa dhidi ya walemavu miongoni   mwa mengine. Utafiti wa Karanja    keshatajwa    unafaa kwa sababu umegusia   kipengele cha ukatili unaotekelezwa na wahusika watoto. Suala hili ndilo   lililohakikiwa kwa kina katika utafiti huu. Aidha, nadharia ya uhalisia aliyoitumia   ni sawa na iliyotumiwa katika utafiti huu. Vile vile, utafiti huo ulisaidia katika   kubainisha matendo ya ukatili na athari zake. Hata hivyo, mtafiti   amemshughulikia mtoto kama mhanga wa matukio ya dhuluma ilhali utafiti huu   ulimwangazia mtoto kama mhusika katika matendo ya ukatili. Naye Kavuria      2008    ameshughulikia suala la dhuluma dhidi ya watoto kwa kutumia nadharia   ya ukata tamaa na ushari. Miongoni mwa dhuluma alizoziangazia ni kujeruhi   kimwili, dhuluma za kihisia, unyanyasaji kimapenzi na kutowatunza watoto.   Utafiti huu utafaa zaidi kwa sababu vitabu viwili teule miongoni mwa vingine   alivyovihakiki pia vilichanganuliwa katika utafiti huu ili kuonyesha jinsi ukatili   unavyojitokeza kupitia wahusika watoto. Aidha, utafiti huo uliusaidia huu katika   kubaini baadhi ya matendo ya ukatili jinsi alivyoyafafanua na athari zake. Utafiti   wa Kavuria    keshatajwa    ni tofauti na huu kwa kuwa yeye amemhakiki mtoto   kama mwathiriwa wa vitendo vya dhuluma.   Dunlap    2012    ametafiti kuhusu haki katika hadithi za kifantasia za watoto ili   kubaini iwapo adhabu katika hadithi hizo inatekeleza dhima ya kuonyesha kuwa   haki imetendeka. Anawasimulia watoto wa shule ya chekechea hadithi zenye   miisho ya adhabu na msamaha na kuwaruhusu kuichagua miisho   wanayoipendelea. Kisha, anawahoji watoto hao ili kufahamu kwa nini   wanazipendelea hadithi zenye miisho fulani. Dunlap    keshatajwa   , anahitimisha   kuwa watoto hutaka haki na usawa utendeke na wanaweza kutathmini ufaafu wa   adhabu. Watoto huziepuka hadithi zenye miisho ya adhabu ya kupindukia au   iliyotumia ukatili. Ingawa utafiti wa Dunlap unalenga suala la ukatili katika   adhabu ulisaidia katika kutambua matendo ya ukatili, chanzo na athari zake katika   utafiti huu.   Hill    2015    ametafiti kuhusu tanzu za awali zilizobuniwa kwa ajili ya watoto na   athari yazo katika riwaya ya uhalisia ya kipindi cha Victorian akitumia nadharia   ya uhalisia. Anazichunguza tanzu nne chini ya mada “School Story”, “Itnarrative”, “The Harm Narrative” na “Family Narrative”. Katika “Harm   Narrative”, mtalaamu huyu anaeleza jinsi ukatili na majeraha katika vitabu vya   kwanza vya fasihi ya watoto ulivyopata utambuzi mpana ijapokuwa   haukudadisiwa. Msomi huyu anaonyesha jinsi wahakiki kama vile Mc George   wanavyokubali kuwepo kwa ukatili katika maandishi, kwa mfano, “The History   of the Fairchild Family” bunilizi ya Mary Martha Sherwood    1822   . Kazi hii   inafahamika sana kwa kusawiri picha ya maiti inayoning‟inia kwenye kitanzi cha   chakari na baba anayeitumia maiti hiyo kama kifaa cha kufunzia. Utafiti wa Hill   ulisaidia katika kubaini baadhi ya matendo ya kikatili na athari zake. Hata hivyo,   tofauti na ule wa Hill ambaye amemwangazia mtoto kama mwathiriwa wa   vitendo vya ukatili, , utafiti huu ulimwangazia mtoto kama mhusika wa vitendo   vya ukatili katika fasihi ya watoto kwa lugha ya Kiswahili.   Mada kuhusu upambanuzi wa hadithi za kifantansia zilizoandikiwa watoto wa   shule za msingi imetafitiwa kwa kutumia nadharia ya uhalisiaajabu    Odhiambo,      . Mtafiti anaelezea umuhimu wa kuyaangazia maudhui ya kuogofya katika   kazi za watoto kama njia mojawapo ya kumtayarisha mtoto kukumbana na   matukio magumu maishani. Baadhi ya maudhui ya kuogofya anayoyaangazia ni   mauaji, majeraha ya kimwili na uonevu dhidi ya viumbe wanyonge. Utafiti wa   Odhiambo, ulisaidia kubaini baadhi ya matendo ya ukatili katika ngano za   kifantasia na athari zake.   Muguro    2018    ameangazia maudhui ya uadilifu katika fasihi ya watoto kwa   kutumia nadharia za kisoshiolojia. Ameeleza jinsi waandishi wa msururu wa   vitabu vya “Integrity Series” wanavyowasilisha maudhui ya uadilifu kwa   kuonyesha jinsi wahusika watoto kwa watu wazima wanavyoadhibiwa kwa   kujihusisha na sifa mbaya na kupongezwa kwa kushiriki katika matendo mazuri.   Aidha, mtafiti amefafanua jinsi mazingira hususan ya shuleni ni muhimu katika   kukosoa vitendo viovu kama vile vitisho na dhuluma za watoto dhidi ya wenzao.   Ingawa utafiti wa Muguro ni tofauti na huu kwa sababu unaegemea zaidi ufunzaji   wa uadilifu, ulifaa katika kubaini baadhi ya matendo ya ukatili yanayojidhihirisha   kupitia wahusika watoto katika mazingira ya shule na athari zake kwa wahusika   wengine.   Esma na Can    2019    wamefanya utafiti kuhusu ukatili na hofu katika msururu wa   vitabu vya Francesca Simon unaoitwa “Horrid Henry” kwa kutumia nadharia ya   ujifunzaji wa kijamii ya Bandura    1977   . Wamechunguza vipengele   vinavyoonyesha ukatili na hofu katika msururu huu na athari yavyo katika   kukomaa kwa mtoto. Matokeo ya uchunguzi wao yanaonyesha kwamba kuna   jumla ya vipengele 185 vinavyoonyesha ukatili. Vipengele 38 kati ya hivi   vinaonyesha ukatili unaokusudiwa kusababisha majeraha ya mwili ilhali 147   vinaonyesha ukatili wa kisaikolojia. Vipengele vinavyoweza kusababisha hofu ni   ambapo 6 vinaonyesha hofu inayoweza kusababishwa na binadamu na 4 hofu   inayosababishwa na wanyama. Wataalamu hawa wanahitimisha kuwa ingawa   msururu wa “Horrid Henry” unaweza kuwaathiri watoto kwa njia hasi una   mchango wa kuongezea maarifa jinsi ya kutatua migogoro mbalimbali.   Wanaolengwa ni watoto wa shule ya msingi ambao wanaweza kuibuka na njia   mbadala za kutatua matatizo yao. Utafiti wa Esma na Can    wametajwa    ni tofauti   na huu kwa sababu wameungazia ukatili kwa ujumla mno huku wakimdhihirisha   mtoto kama mhanga wa matukio ya ukatili katika fasihi ya watoto ilhali utafiti   huu ulimwangazia mtoto kama mhusika wa vitendo vya ukatili katika fasihi ya   watoto kwa lugha ya Kiswahili. Aidha, watafiti wameufanyia utafiti wao nchini   Uturuki; mazingira ambayo huenda yasiakisi tabia ya ukatili jinsi inavyojitokeza   kupitia watoto barani Afrika hasa nchini Kenya ambapo utafiti huu umefanyiwa.   Hata hivyo, nadharia ya ujifunzaji wa kijamii ya Bandura    1977    waliyoitumia   wasomi hawa kuchunguza jinsi mazingira yanavyoweza kuchangia tabia ya   ukatili iliufaa utafiti huu pia katika kuchunguza chanzo cha baadhi ya matendo ya   ukatili ya watoto. Aidha, ulisaidia utafiti huu katika kubaini baadhi ya matendo ya   ukatili na athari yake.   Mwenda    2020    ametafiti kuhusu malezi katika fasihi ya watoto ambapo   amefafanua jinsi baadhi ya mbinu za malezi huchangia tabia ya ukatili miongoni   mwa watoto. Utafiti wa mwenda ulichangia katika kuelewa sababu zinazochangia   ukatili wa watoto katika fasihi ya watoto.   Watafiti mbalimbali wa fasihi ya watoto wameliangazia suala la ukatili katika   vitabu vya fasihi ya watoto kwa upana hivyo basi kutoa mchango muhimu kuhusu   mada hii. Hata hivyo, suala la mtoto kama mhusika ambaye anaweza kutekeleza   ukatili dhidi ya wahusika wengine katika fasihi ya watoto kwa lugha ya Kiswahili   halijahakikiwa kwa kina katika tafiti hizi hivyo basi kuacha pengo muhimu   ambalo utafiti huu ulilenga kuziba.   Misingi ya nadharia   Nadharia ya ujifunzaji wa kijamii na ya uhalisia zilitumiwa. Nadharia ya kwanza   ililenga kuelezea jinsi ambavyo watoto huiga tabia za watu wazima ilhali ya pili   ilisaidia kuelezea jinsi ukatili katika jamii unavyoakisiwa na waandishi wa fasihi.   Nadharia ya ujifunzaji wa kijamii   Nadharia ya ujifunzaji wa kijamii iliasisiwa na Albert Bandura    1977   .   Waendelezaji wa nadharia hii ni Baltes na Reese    1984   . Rosenstock, Strecher na   Becker    1988   , wanaeleza kuwa nadharia ya ujifunzaji wa kijamii ya Bandura   ambayo baadaye aliita ufahamu wa kijamii inashikilia kuwa tabia husababishwa   na matarajio na tuzo. Wanafafanua kuwa matarajio yanaweza kuwa ya aina tatu.   Kwanza, ni yale yanayohusu mazingira na jinsi matukio yanavyochangiana katika   kusababisha tabia. Pili, matarajio kuhusu matokeo yanayoletwa na matendo au   tabia ya mtu binafsi. Tatu, ni matarajio kuhusu umilisi au ujuzi wa mtu binafsi wa   kutenda tabia inayotakiwa ili kuchochea matokeo. Rosenstock na wengine    1988      wanaeleza kuwa tuzo ni thamani ya kitu fulani au matokeo. Matokeo yanaweza   kuwa hali ya afya, mwonekano wa mtu, wanayosema wengine kuhusu mwingine,   mapato miongoni mwa mambo mengine.   McLeod    2016    naye anaeleza kuwa Bandura alikubaliana na nadharia za Classic   conditioning na Operent Conditioning za B.F. Skinner,    1948    ila akaongezea   dhana mbili muhimu ambazo ni ujifunzaji kwa njia ya kutazama na mchakato wa   upatanisho.   Ujifunzaji kwa njia ya kutazama   Watoto huwatazama watu wanaowazunguka kwa njia nyingi. Jambo hili   linafafanuliwa kupitia jaribio la Bobo Doll    katika Bandura, 1961   . Watu ambao   wanatazamwa wanaitwa vielelezo. Katika jamii, watoto wanazungukwa na   vielelezo vingi kama vile wazazi katika familia, wahusika katika vipindi vya   watoto kwenye runinga, marafiki katika makundi yao na walimu shuleni.   Vielelezo hivi huwa mfano wa tabia ya kutazamwa na kuigwa. Watoto   humakinikia sana watu hawa    vielelezo    na kuhifadhi au kusimba tabia zao.   Baadaye huiga tabia waliyoitazama. Wanaweza kufanya hivyo bila kujali iwapo   tabia hiyo ni faafu kwa jinsia husika au la ila kuna michakato ambayo hutoa   uwezekano kwamba mtoto anaweza kuirudufisha tabia ambayo jamii yake inaiona   bora kulingana na jinsia yake.   Mtoto ana uwezo mkubwa wa kuwamakinikia na kuwaiga watu wale ambao kwa   mtazamo wake wananasibiana naye. Watu wanaoishi karibu na mtoto wanaweza   kuitikia tabia ambayo mtoto ameiga kwa kumwimarisha au kumpasha adhabu.   Iwapo mtoto anaiga tabia ya kielelezo na matokeo yake yakawa ya kutuzwa, kuna   uwezekano kuiendeleza tabia hiyo. Aidha, mtoto atazingatia kile   kinachowatendekea watu wengine wakati wanafanya uamuzi iwapo wataiga   vitendo vya mtu mwingine au la. Kwa mfano, msichana ambaye anamtazama   dada yake akipewa tuzo kutokana na tabia fulani inawezekana airudie tabia ile   yeye mwenyewe.   Mchakato wa upatanisho   Nadharia ya ujifunzaji wa kijamii inaelezwa kuwa ni daraja baina ya utabia na   mtazamo wa kiakili. Hii ni kwa sababu inaangazia jinsi akili inavyohusika katika   ujifunzaji. Ujifunzaji kwa njia ya kutazama hauwezi kutendeka isipokuwa   michakato ya kiakili inatenda kazi. Kwa hivyo, mtu hutazama tabia ya kielelezo   kwa njia ya “otomatiki” na kuiiga. Kuna mawazo yanayotangulia uigaji na   uzingatifu huu ndio unaojulikana kama mchakato wa upatanisho. Kuna michakato   minne ya upatanisho ambayo ni pamoja na makini, uhifadhi, urudufishaji na   motisha.   Ili tabia iigwe lazima inase makini. Watu hutazama tabia nyingi ila kuna nyingi ya   hizo si za kuvuta makini. Kwa hivyo, makini ni muhimu sana katika kuamua   iwapo tabia itashawishi uigaji. Aidha, tabia inaweza kutambulika lakini   isikumbukike wakati wote; jambo ambalo linazuia uigaji. Ni muhimu basi tabia   kuhifadhiwa ili utendaji utokee kwa mtazamaji. Urudufishaji nao ni uwezo wa   kuitekeleza tabia ambayo kielelezo ameionyesha. Watu hutazama tabia nyingi kila   siku ambayo wangependa kuiga ila hili haliwezekani. Watu hao huzuiliwa na   uwezo wao wa kimaumbile na kwa jinsi hiyo hata ingawa wangependa   kuirudufisha tabia hawawezi. Vilevile, motisha kama msukumo wa kuitekeleza   tabia ni muhimu katika uigaji wa tabia. Tuzo na adhabu ambayo huandama tabia   itazingatiwa na mtazamaji. Iwapo tuzo inayotazamiwa inazidi gharama   inayotazamiwa, basi upo uwezekano wa tabia kuigwa na mtazamaji.   Mihimili ya nadharia ya Ujifunzaji wa kijamii   Nadharia ya ujifunzaji wa kijamii ina mihimili ifuatayo:   Ujifunzaji unaweza kutokea kwa kutazama tabia na matokeo ya tabia   yenyewe. Mhimili huu utasaidia katika kuelezea jinsi watoto hujifunza tabia   ya ukatili kwa njia ya kuwatazama watu wazima ambao ni vielelezo kwenye   jamii.   Mwanafunzi hawi mpokezi tu wa ujumbe. Ufahamu, mazingira na tabia vyote   huchangiana. Mhimili huu utasaidia kafafanua jinsi kutazama, mazingira na   ufahamu huchangiana katika kufunza tabia ya ukatili.   Ujifunzaji huhusisha kutazama, kudondoa ujumbe kutokana na mitazamo hiyo   na kufanya uamuzi kuhusu matokeo ya tabia. Mhimili huu utasaidia kufafanua   sababu zinazochangia tabia za ukatili miongoni mwa watoto na athari za tabia   hizo kwa wahusika wengine katika fasihi ya watoto.   Uimarishaji tabia huchochea ujifunzaji wa tabia ambapo tabia chanya hutuzwa   ilhali tabia hasi huadhibiwa. Mhimili huu utasaidia kuelezea jinsi ukatili   miongoni mwa watoto unaweza kudhibitiwa.   Watu ambao ni vielelezo katika mazingira ya mtoto ni muhimu katika   ujifunzaji wa tabia. Mhimili huu pia utasaidia katika kueleza jinsi ya   kuudhibiti ukatili kwa njia ya kutumia vielelezo   Ingawa nadharia ya ujifunzaji wa kijamii inaeleza kwa upana jinsi tabia   zinavyoibuka katika jamii na mambo ambayo huchangia uigaji wa tabia, nadharia   hii haielezei jinsi tabia hizo zinavyoakisiwa katika mazingira ya sasa. Ni katika   msingi huu ambapo nadharia ya uhalisia ilitusaidia kuyaelewa mambo haya kwa   kina.   Nadharia ya uhalisia   Nadharia ya uhalisia ilipata umaarufu mwanzomwanzo wa miaka ya 1850   ambapo dhana uhalisia na matumizi yake katika fasihi ilianza kujitokeza katika   majarida ya Kiingereza kama vile Fraser’s magazine na The Westminster Review      Villanueva, 1997   . Nadharia ya uhalisia inahusishwa na wananadharia   mbalimbali kama vile Rene Wellek    1961   , Niebuhr, Reinhold    1944   , Lazaro   Catter    1970    miongoni mwa wengine    Villanueva, 1997; Donnelly, 2000   .   Villanueva    1997    anaelezea uhalisia kama dhana muhimu iliyoelekeza historia ya   fasihi na ambayo hujitokeza katika fasihi zote. Anafafanua kwamba uhalisia   ulijitokeza kwanza kama nadharia ya fasihi katika ushairi wa Aristotle uliojikita   katika kanuni ya mwigo wa maisha. Msomi huyu anaelezea mipaka ya nadharia   hii na kuitofautisha na maswala mengine ya kifilosofia ili kuondoa utata ambao   aghalabu huandamana na matumizi yake.   Nadharia ya uhalisia husisisitiza kwamba maisha ya jamii sharti yaangaziwe jinsi   yalivyo    Wamitila, 2002   . Wamitila    keshatajwa    anafafanua kwamba mwandishi   anayeandika kwa kutumia uhalisia husawiri picha ya wahusika, matukio na   mandhari kwa njia inayoakisi jamii anamoishi. Mawazo haya yanakubaliana na ya   Wafula na Njogu    2007    wanaoshauri kuhusu umuhimu wa mwandishi kuchora   picha halisi ya jamii bila kuidunisha wala kuipiga chuku.   Mihimili ya nadharia ya uhalisia   Uhalisia una mihimili ifuatayo:   Kazi za fasihi zilizoandikwa kwa msingi wa nadharia ya uhalisia huimulika   jamii katika ngazi zake zote za maisha. Utafiti utabainisha jinsi ukatili   miongoni mwa watoto ulivyo suala halisi katika jamii na kwa nini unapaswa   kuangaziwa na waandishi wa fasihi ili kuonyesha athari zake mbalimbali.   Waaandishi wa kazi za fasihi ya watoto wanaoongozwa na nadharia hii   wanapaswa kuyaangazia matukio, wahusika, mandhari na mazingira katika   uyakinifu na uaminifu mkubwa. Katika kuvihakiki vitabu teule, utafiti   utaangazia wahusika ambao ni watoto katili katika jamii na mambo   mbalimbali ambayo huchangia ukatili huo yakiwamo mazingira na athari za   watoto wenyewe katika jamii husika.   Nadharia ya ujifunzaji wa kijamii na nadharia ya uhalisia zimechangiana katika   kueleza chanzo cha tabia ya ukatili miongoni mwa watoto, mazingira ya sasa   ambamo tabia yenyewe inatokea, athari za tabia yenyewe inavyojidhihirisha   katika jamii na kusawiriwa na waandishi wa fasihi ya watoto.   Mbinu za utafiti   Orodho    2003    anaelezea mbinu za utafiti kama utaratibu maalumu unaotumiwa   ili kuibuka na majibu ya maswali ya utafiti. Mambo yaliyoangaziwa katika   sehemu hii ni pamoja na muundo wa utafiti, eneo la utafiti, uteuzi wa sampuli,   mbinu za ukusanyaji data, mbinu za uchanganuzi wa data na mbinu za   kuwasilisha matokeo.   Muundo wa utafiti   Muundo wa utafiti ni mwongozo wa kutimiza malengo na kupata majibu ya   maswali ya utafiti kwa kufuata utaratibu maalumu   Kothari,2007   . Ili kuafikia   malengo yaliyoratibiwa, utafiti huu ulitumia muundo wa kimaelezo. Muundo wa   kimaelezo ulifaa kwa sababu maelezo yalihitajika katika kutoa ufafanuzi na   ulinganishi jinsi ukatili unavyojitokeza miongoni mwa watoto na jinsi ukatili   wenyewe ulivyoangaziwa na waandishi wa vitabu teule vya fasihi ya watoto.   Mugenda na Mugenda    1999   ,wanafafanua kwamba utafiti wa kimaelezo hutoa   ripoti ya jinsi mambo yalivyo katika mazingira fulani na hueleza tabia, mielekeo,   itikadi na hali mbalimbali za watu.   Eneo la Utafiti   Utafiti ulijikita maktabani. Data ya msingi ilipatikana kwa kuvisoma vitabu teule.   Aidha, utafiti ulinufaika kutokana na makala muhimu yaliyoandikwa kuhusu   mada, nadharia husika, tafiti nyingine na matini mengine muhimu.   Uteuzi wa sampuli   Kothari    2007    anaeleza sampuli kama sehemu ya kitu au watu fulani ambao   huteuliwa na kutumiwa kwa minajili ya kufanya maamuzi yanayohusu kundi   zima. Utafiti ulitumia sampuli kusudio ambapo uchanganuzi ulifanywa kuhusu   watoto katili katika vitabu teule vya fasihi ya watoto. Riwaya tatu za waandishi   tofauti ambazo zinalenga hadhira ya watoto na vijana zilitumiwa kuchunguza jinsi   waandishi walivyoshughulikia watoto katili katika kazi hizo. Riwaya hizo ni:       Siku Njema    Walibora, 1996          Tumaini    Momanyi, 2006          Lulu ya Maisha    Habwe,2013      Mbinu za ukusanyaji data   Kothari    2004    anaeleza kwamba katika kutafiti kuhusu tukio halisi la maisha,   data aliyo nayo mtafiti mkononi haitoshi hivyo basi itambidi kukusanya data faafu   kwa kutumia mbinu mbalimbali zinazopatikana. Data ya msingi katika utafiti huu   ilipatikana kwa kuvisoma kwa makini vitabu teule na kuyanukuu yale   yanayohitajika kwenye mwongozo wa ukusanyaji data. Aidha, utafiti ulihusisha   usomaji wa vitabu kuhusu nadharia na makala, majarida, magazeti na tasnifu   kuhusu mada ya utafiti.   Mbinu za uchanganuzi wa data   Data iliyopatikana kwa kuvisoma vitabu teule vilivyotajwa iligawanywa kwenye   makundi na kuchanganuliwa kwa kutumia mwongozo wa uchanganuzi.   Mwongozo huo ulizingatia malengo ya utafiti, nadharia husika, na makala   mengine muhimu.   Mbinu za kuwasilisha matokeo   Maelezo ya kina yametolewa kuhusu aina za ukatili wa watoto katika vitabu teule,   sababu zinazochangia matendo ya ukatili na athari zake kwa wahusika wengine.   Maelezo yalizingatia nadharia na makala mengine husika. Matokeo   yamejumuisha hitimisho na mapekendekezo ya utafiti.   Maadili   Utafiti huu umezingatia taratibu maalumu za maadili. Mtafiti alipata kibali cha   kufanya utafiti kutoka kwa NACOSTI na ruhusa ya Chuo Kikuu cha Kenyatta ya   kufanya utafiti.   SURA YA PILI   AINA ZA UKATILI WA WATOTO KATIKA VITABU TEULE VYA   FASIHI YA WATOTO   Utangulizi   Wataalamu mbalimbali wameeleza kuhusu yale yanayolifanya tendo kuitwa katili      kwa mfano, Stepanek, 2013; Leach, 2014; Chamandar & Jabbari, 2017   .   Kulingana na Stepanek , kitendo kinaelezewa kuwa cha ukatili iwapo pana   matumizi ya nguvu kwa nia ya kusababisha majeraha, maumivu ya kisaikolojia au   kifo. Leach    2014    naye anaeleza kuwa ili kitendo kiweze kufasiliwa kama cha   ukatili ni sharti kiwe na nia ya kuumiza kimwili na kisaikolojia. Chamandar &   Jabbari    wametajwa    wanafafanua kwamba kitendo cha ukatili hubainika kwa   kuitazama dhamira ya mtendaji. Mitazamo ya wataalamu hawa ni kwamba   kitendo ni katili iwapo dhamira ya mtendaji ni kujinufaisha mwenyewe kwa   kupuuza haki za wengine. Kutokana na mitazamo hii, inabainika kwamba ukatili   unaweza hujidhihirisha kwa matendo ya aina mbalimbali baadhi yao yakiwa   bayana kuliko mengine.   Sura hii imechanganua aina za ukatili zinazodhihirika katika vitabu vilivyoteuliwa   vya fasihi ya watoto. Mhimili wa nadharia ya uhalisia unaoeleza kwamba   waandishi wa kazi za fasihi huyaangazia matukio, wahusika, mazingira na   mandhari kwa uyakinifu na uaminifu umetumikizwa ili kuelewa jinsi watoto katili   walivyosawiriwa na waandishi wa vitabu teule. Muhtasari wa vitabu hivi   umetolewa ili kuyaelewa matukio muhimu kabla ya kuzichanganua aina za   ukatili.   Siku Njema    1996      Riwaya ya Siku Njema imeandikwa na Ken Walibora na kuchapishwa na   Longhorn Publishers mwaka wa 1996. Inasimulia safari ya Kongowea Mswahili   ya kumsaka baba yake. Mwandishi anautanguliza ukoo wa kuukeni wa mamaye   Kongowea Mswahili, Zainabu Makame. Mzee Mwinyi Makame, ambaye   anamzaa Zainabu katika umri wa uzee ana wake kumi na wawili. Zainabu   Makame ni kitindamimba wa mke wa mwisho wa mzee huyo.   Mwinyi Makame anapoaga dunia, mji wake unakumbwa na masaibu mbalimbali   yakiwemo mizozo ya ukewenza. Matatizo hayo yanapofikia kiwango cha   kutostahimilika, mamaye Zainabu Makame anahamia nyumbani kwao katika kijiji   cha Chongoleani, Mkoa wa Tanga. Ni hapa Tanga ambapo Kongowea Mswahili   anazaliwa. Anazaliwa wakati ambapo sifa za mama yake za utunzi na uimbaji wa   nyimbo za taarab zilikuwa zimezagaa ndani na nje ya taifa la Tanzania.   Kongowea anapotimu umri wa kuenda shule, mama yake anampeleka katika   shule ya Tanga ambapo anasajiliwa.   Katika shule ya Tanga, baadhi ya wanafunzi wanadhihirisha ukatili kwake kwa   kumdhihaki na kumwita „mwanaharamu‟ na „kikojozi‟ kila wakati alipowashinda   masomoni. Anaitwa mwanaharamu kwa sababu mama yake anamzaa nje ya ndoa.   Kitendo cha kuitwa mwanaharamu kinamkera Kongowea Mswahili na   kumkosesha furaha daima. Heshima aliyo nayo kwa mama yake inamzuia   kumkabili na kumwuliza amweleze kuhusu yule aliyekuwa baba yake.   Mhusika mwingine ambaye matendo yake ya ukatili yanamwathiri Kongowea   Mswahili ni Selemani Mapunda. Mapunda ambaye alisoma darasa moja na   Kongowea Mswahili anamuumbua waziwazi kwa kumwita „mwanaharamu msi   baba‟. Inasemekana kwamba Mapunda alikwenda kwa mganga mmoja katika mji   wa Tanga kuganguliwa akaambiwa kwamba kushindwa kwake masomoni   kulisababishwa na Kongowea Mswahili.   Mapunda ambaye hakupenda kuoga anaamrishwa na mwalimu mkuu kuvua nguo   na kuoga mbele ya wanafunzi waliokusanyika kwenye gwaride. Jambo hilo   linamfanya kutoroka na kufanya uamuzi wa kutorudi shuleni tena. Kuanzia   wakati huo, vitendo vyake vya ukatili vinakithiri. Akiwa kwenye genge la   majambazi wanamshambulia hedimasta, wanampiga kipopo na kumjeruhi vibaya.   Kongowea Mswahili anaporipoti tukio hili kwa polisi, Selemani Mapunda   anaamua kulipiza kisasi kwa kumwinda ili kumwangamiza.   Mama yake Kongowea Mswahili anaugua maradhi yasiyokuwa na tiba   yanayomtaabisha kwa siku nyingi. Anapoaga dunia, anamwachia ndugu yake,   Kitwana, wajibu wa kumlea Kongowea Mswahili. Hata hivyo, mkewe Kitwana,   Mwanasaumu, anamchukia Kongowea Mswahili kwa sababu ya wivu. Mwandishi   anaeleza kuwa Kongowea Mswahili alikuwa mwerevu kuliko watoto wa Mwana   Saumu. Wivu huo unamfanya kumtumia Kongowea Mswahili kufanya kazi zote   za nyumbani huku watoto wake wamepakata mikono.   Kilele cha chuki ya Mwana Saumu ni jaribio la kutaka kumwua Kongowea   Mswahili kwa kumtilia sumu kwenye chai ya mkandaa. Kitendo hiki cha wivu   kinatokana na kufaulu kwa Kongowea katika mtihani wake wa kitaifa. Mjomba   Kitwana ambaye alikuwa radhi kuyafadhili masomo ya kijana huyu,   anashambuliwa na maradhi katika mkono wake. Maradhi hayo yanamnyima fursa   ya kuendelea na kazi yake ya useremala.   Kongowea Mswahili anapokea barua ya mwaliko kujiunga na shule ya upili ya   kitaifa ila anakosa msaada wa ufadhili. Anaamua kuhamia mji wa Mombasa   kuanza safari ya kumsaka baba yake ambaye kulingana na maelezo ya Bi. Rahma,   msiri wa mama yake, alikuwa anaishi katika eneo moja la bara nchini Kenya.   Jambo jingine linalomfanya Kongowea Mswahili kuhama Tanga ni barua   anayoipokea kutoka kwa Selemani Mapunda ambaye alikuwa ametoka jela   alikofungwa kwa kumjeruhi mwalimu mkuu. Selemani anatishia kumwua   Kongowea Mswahili kwa kudai kuwa ndiye aliyemchongea akafungwa jela. Siku   ya kuhama kwa Kongowea Mswahili kutoka Tanga, Mapunda anapatikana na   bastola ambayo inasemekana angeitumia kumwua Kongowea Mswahili.   Kongowea Mswahili anapowasili katika mji wa Mombasa, anatarajia kukutana na   mjomba wake mwingine aliyeitwa Salim ili awe mwenyeji wake. Hata hivyo,   mjomba huyo ambaye alikuwa anajulikana kama Mpendaraha alikuwa   ametoweka kwa njia ya kutatanisha. Baadhi ya wakazi wa Mombasa walisema   kwamba yamkini matendo ya wizi na unyanganyi ya Bakari, mwanawe Salim,   ndiyo yaliyokuwa yamemwaibisha akaamua kujitosa baharini. Mkewe Salim,   Wamboi, naye ni majununi anayeokota vitu katika mji wa Mombasa. Vitendo vya   mwana wao, Bakari vinashtadi. Anageuka na kuwa jizi hodari katika mji wa   Mombasa.   Selemani Mapunda anatoroka jela na kutorokea mji wa Mombasa ambapo sadfa   inamkutanisha na Bakari anayeshirikiana naye katika vitendo vya uvunjaji sheria.   Selemani Mapunda anauendeleza ukatili wake dhidi ya Kongowea katika mji wa   Mombasa. Ni katika mji huu ambapo Mapunda na Bakari wanashirikiana   kuwahangaisha wakazi wa Mombasa kupitia vitendo mbalimbali vya ukatili.   Malezi ya kudekeza yanaelezewa kuwa sababu ya kuathirika kwa Bakari kihulka.   Salim aliselelea katika vilabu vya pombe na kupuuza malezi ya kijana   mwenyewe. Kwa upande mwingine, Wamboi alimdekeza sana Bakari kwa kumpa   kila alichotaka. Rashid, mwenyeji wa Kongowea Mswahili, anamweleza kwamba   Bakari ni jizi hodari na sugu wa jela. Tukio mojawapo linaloonyesha wizi wa   Bakari ni wakati anaponyakua kipochi cha mwanamke mmoja mtalii; jambo   linalomfanya kuvamiwa na umati wenye hasira na kupigwa kitutu.   Selemani Mapunda anaandika ujumbe wa kutisha katika choo cha wapangaji   akimwarifu Kongowea Mswahili kuwa alikuwa amewasili Mombasa na kwamba   angemwua. Ujumbe huu pamoja na tukio mojawapo ambapo Kongowea   anamwona Selemani Mapunda akiandamana na Bakari vinamfanya Kongowea   Mswahili kuharakisha safari yake ya kuelekea bara kumtafuta baba yake.   Katika mji wa Kitale, Bi Mercy Macdonald, mkewe mlowezi anayeitwa   Macdonald, anamwauni Kongowea Mswahili anapokumbwa na homa ya   mkunguru katika mkahawa mmojawapo. Anampeleka nyumbani kwake na kukaa   naye kama mwanawe mpaka sadfa inapomkutanisha baba yake, Bwana Juma   Mukosi. Juma Mukosi alikuwa amesuluhia kuishi maisha ya upweke. Kutokana   na hali hiyo, watu walimwambaa. Hadithi inakamilika pale ambapo Kongowea   Mswahili anamzika baba yake kulingana na maagizo anayomwachia kabla ya   kufa. Hatimaye anarithi mali ya baba yake.   Tumaini    2006      Riwaya ya Tumaini imeandikwa na Clara Momanyi na kuchapishwa na Vide -   Muwa publishers Limited mwaka wa 2006. Riwaya hii inahusu msichana   anayeitwa Tumaini ambaye anajitahidi kujitanzua kutoka kwenye mila hasi   zinazomnyanyasa mtoto wa kike. Tumaini ni kifunguamimba katika familia ya   watoto wanne – watatu wa kike na mmoja wa kiume. Baba yake, Mzee   Masumbuko, anasifika sana katika mtaa wa Mbuyuni kutokana na tabia yake ya   kuwalea wanawe kwa ukatili uliopindukia.   Tabia yake ya ukatili inamwathiri kitindamimba wake, Idi, ambaye anaonesha   ukatili kwa Tumaini na dada zake wengine kupitia kauli zake zinazowadhihirisha   kama bidhaa zilizohifadhiwa nyumbani zikingoja wakati mwafaka wa kuuzwa.   Aidha, kila wakati Idi anapoombwa na Tumaini kumsaidia katika kazi za   nyumbani, anakaidi kwa kusema kuwa kazi za aina hiyo ni za wanawake. Juhudi   za Tumaini za kurekebisha tabia ya Idi hazifaulu kwa sababu Mzee Masumbuko   anamwambia kinaganaga aachane na Idi kwa sababu ni mtoto wa kiume si wa   kike.   Katika shule ya Kivulini anakosomea Tumaini kunao wanafunzi wengine   wanaodhihirisha ukatili kupitia matendo yao. Majuto na Kijungwe ni miongoni   mwa wanafunzi hao ambao wanaelezewa kwamba wana ubwete na ubwege   unaotishia usalama wa wanafunzi wenza na walimu. Majuto ni mtoto wa Chifu   Andrea ambaye amelelewa kwa kutendekezwa mno akaishia kupotoka kitabia.   Wakati mmoja, akishirikiana na Kijungwe wanavunja ofisi ya mwalimu mkuu,   Bwana Mwadime, na kuiba madaftari ya shule kisha wanamwuzia mmiliki wa   duka la jumla anayeitwa Karim.   Aidha, Majuto anamrushia mwalimu wake mawe kupitia dirishani na kutishia si   tu usalama wa mwalimu huyo bali pia wanafunzi. Mwalimu anawaamrisha   wanafunzi kumkimbiza Majuto lakini Majuto anawapiku mbio na kutorokea   mbali asirudi tena shuleni. Baada ya kuwaasi walimu, anageuka lofa anayezurura   ovyo mitaani ambapo anawaibia watu mali yao na kuwabaka mabinti zao. Katika   tukio jingine, Majuto anakimbizwa na vijana kwa kuiba baiskeli yao ambayo   anaiendesha kwa kasi na kutokomea katika mtaa wa mabanda wa Mkwajuni.   Chifu Andrea, baba yake Majuto, anatumia cheo chake kuvihonga vyombo vya   dola ili viyafunike makosa ya Majuto. Mwandishi anaeleza kwamba kila wakati   wazazi wa wasichana waliodhulumiwa na Majuto walipoleta mashtaka kwa   Bwana Andrea, aliwapuuza. Wazazi hao walipoamua kupeleka mashataka yao   kortini, Andrea aliwahonga mawakili na hata mahakimu wakatupilia mbali   mashtaka. Jambo hili linamfanya Majuto kukithiri katika matendo ya ukatili.   Yeye na vijana wa hirimu yake wanamkaba koo mke wa mfanyabiashara   anayeitwa Karim na kumwibia kisanduku chenye vitu vya thamani. Kilele cha   matendo ya ukatili kinakuwa jaribio la wizi katika ofisi ya D.O ambapo Majuto na   Kijungwe wanapigwa risasi za miguuni na kutiwa mbaroni.   Licha ya Kijungwe kuwa mshirika wa Majuto katika matendo mbalimbali ya   ukatili, ni kijana mwenye kinywa kilichojaa matusi. Wakati mmoja, anamdhihaki   Tumaini kwa kumwambia kuwa aliasi tohara ya wasichana kwa sababu ya   kuogopa kisu cha ngariba.   Tumaini anapokamilisha masomo yake ya darasa la saba katika shule ya Kivulini,   baba yake anaanza kutayarisha tohara yake. Kuwasili kwa mwanamke ambaye   angemfunza mambo ya unyagoni nyumbani kwao kunamdokezea kwamba   mipango ya tohara ilikuwa imekaribia. Anaamua kutorokea nyumbani kwa   shangaziye, Bi. Halima. Maadamu, Bi. Halima ni mmoja wa wanaharakati wa   kikundi kilichopinga tohara ya wasichana, anamnusuru Tumaini kutoka kwenye   mipango miovu ya Mzee Masumbuko, baba yake Tumaini.   Mzee Masumbuko ambaye anapandwa na hasira anamwamrisha mkewe   kumtafuta Tumaini na kumrejesha nyumbani ili akatahiriwe ima fa ima. Hata   hivyo, Bi. Halima na mumewe, Shabani, wanamweleza Mzee Masumbuko   kwamba hawatamshurutisha Tumaini kutahiriwa kinyume na matakwa yake.   Isitoshe, wanamwambia kuwa kumtahiri msichana kulikuwa kinyume cha sheria.   Kauli hizi zinamwudhi sana Mzee Masumbuko ambaye anasuka mpango   mwingine wa kumwoza Tumaini kwa Mabruk, mwana wa Mzee Sulemani. Mzee   Masumbuko anasingizia kwamba kumwoza Tumaini kwa Mabruk   kungemwondolea aibu ya kusemwa kwamba alikuwa anaishi na msungo au   msichana ambaye hajatahiriwa.   Siku ya Mzee Selamani ya kwenda kumposa bintiye Masumbuko inapangwa.   Masumbuko anawaalika tu jamaa na marafiki waliounga mkono mipango ya   kumwoza bintiye. Siku ya sherehe inapowadia, mzee huyo anapigwa na butwaa   Bi. Halima na mumewe Shabani pamoja na Yusufu, kakake Bi. Amina,   wanapohudhuria bila mwaliko.   Baada ya wageni kukaribishwa vizuri na kuandaliwa meza, Mzee Sulemani   anaiweka wazi sababu ya kuwasili kwao nyumbani kwa Masumbuko. Hata hivyo,   yeye na ujumbe wake wanatamaushwa wanapoelezwa kwamba jamaa hawakuwa   na habari kuhusu mpango wa kumwoza Tumaini. Isitoshe, Yufusu anaeleza wazi   kuwa Tumaini alikuwa angali mwanafunzi. Mabishano kati ya Masumbuko na   jamaa yake yanavuruga sherehe ambapo wageni wanaondoka bila kutimiza   kusudi lao.   Tumaini ambaye sasa anaishi kwa shangaziye, Bi. Halima, anarudi shuleni   kuendelea na masomo yake ya darasa la nane. Baada ya kuufanya mtihani wa   darasa la nane anakwenda kwa Chifu Andrea kumsaidia mkewe kazi za nyumbani   huku akiendelea kungoja matokeo. Majuto anaonyesha ukatili wake kwa Tumaini   kwa kutaka kumbaka. Fauka ya hayo, Chifu Andrea naye anajaribu kumdhulumu   kimapenzi. Vitendo vya ukatili vya watu hawa wawili vinamfanya Tumaini   kuacha kazi na kurudi kwa shangaziye.   Baada ya matokeo ya mtihani wa darasa la nane kutangazwa na Tumaini kufaulu   vyema, Masumbuko anapeleka hongo kwa Chifu Andrea na wawili hao wanakula   njama ya kuliondoa jina lake kwenye orodha ya wanafunzi ambao wangepokea   ufadhili wa serikali. Tumaini anaishinda njama hii anapojitambulisha kwa D.O   siku ya kukaguliwa kwa majina ya wanafunzi watatu ambao wangenufaika na   ufadhili wa serikali. D.O anamkemea Chifu kwa kula njama na Mzee Masumbuko   kumnyima Tumaini nafasi ya ufadhili wa masomo. Mzee Masumbuko pia   anaamrishwa kufika mbele ya D.O ambapo anapewa onyo kali dhidi ya njama   zake za kumzuia bintiye kuendelea na masomo yake.   Tumaini anajiunga na shule ya upili ya Milimani Mission School ambapo   anafanya bidii masomoni akiwa na matumaini ya kufuzu vyema na kujiunga na   chuo kikuu ili kusomea taaluma ya udaktari. Riwaya inakamilika kwa mseto wa   hisia za furaha na huzuni. Furaha kwa sababu Tumaini anafaulu vyema katika   mtihani wa kidato cha nne na kuitwa katika chuo kikuu kwenda kuisomea taaluma   ya udaktari. Huzuni inadhihiri Majuto na Kijungwe wanapohukumiwa kufungwa   jela miaka minne na kazi ngumu kutokana na matendo yao ya uvunjaji sheria. Bi   Selina, mkewe Chifu Andrea anazoroteka kiafya kutokana na habari za kufungwa   kwa mwanawe.   Lulu ya Maisha    2013      Riwaya ya Lulu ya Maisha imeandikwa na John Habwe na kuchapishwa na   shirika la The Jomo Kenyatta Foundation mwaka wa 2013. Riwaya hii inasimulia   kuhusu masaibu yanayowakumba Omido na Sue, wana wa Bwana na Bi.Tiito.   Wazazi hawa wanaaga dunia kutokana na janga la ukimwi. Omido anapotoka   kitabia na kuwa katili kutokana na ushawishi wa vijana wa hirimu yake   anaokutana nao katika mtaa wa mabanda wa Kisera.   Hadithi inaanza kusimulia kuhusu kujumuishwa kwa Tiito kwenye kikosi cha   Umoja wa Mataifa kinachotumwa nchini Sierra Leone kuhifadhi amani. Familia   yake inafurahi kwa sababu angepata marupurupu zaidi ambayo yangeifanya   kuishi maisha mazuri. Katika uwanja wa ndege mkewe Tiito anamuaga na   kumshauri kujihadhari akiwa huko Sierra Leone.   Muda wa Tiito wa kuhudumu nchini Sierra Leone unapokamilika, anarejea nchini   na kulakiwa vyema na aila yake. Anayatumia marupurupu anayoyapata ughaibuni   kununua gari zuri, samani mpya, vyombo vipya vya elektroniki na kuboresha   maisha ya aila yake. Haupiti muda mrefu kabla ya Tiito kuanza kuugua. Vipimo   anavyofanyiwa hospitalini vinaonyesha kwamba anaugua ukimwi. Habari hizo   zinabadili maisha ya aila yake. Mkewe anamlaumu kwa kuchuma janga la ukimwi   akaishia kumwambukiza.   Tiito anatoka hospitalini anakolazwa kwa muda mrefu na kurejea kazini. Hata   hivyo, hali yake ya afya haimruhusu kuendelea kutekeleza majukumu yake hivyo   basi anashurutika kustaafu mapema. Pesa zote anazozipata baada ya kustaafu   zinaishia katika matibabu. Maisha yanaibadilikia aila kwani haina tena pesa za   kukidhi mahitaji ya msingi. Tiito anapoaga dunia, mkewe na watoto wake   wanakumbwa na majonzi. Nduguze Tiito wanatwalia kila kitu alichomiliki   likiwamo shamba la nyumbani.   Mkewe Tiito anashindwa kumudu kodi ya nyumba katika mtaa wa kifahari wa   Onyonka na kushurutika kuihamisha aila yake hadi mtaa wa mabanda wa Kisera.   Ni hapa Kisera ambapo Omido anashawishiwa na kundi la vijana wa hirimu yake   linalojiita RIZIKI na anajiunga nalo. Kijana huyu anashawishiwa na genge hili na   kujitosa katika matukio ya uvunjaji sheria. Anavunja nyumba za watu na   kuwaibia mali yao, analeta magenge ya wezi ambayo yanawaibia majirani zake.   Licha ya hayo, anaanza kutumia dawa za kulevya waziwazi bila kuwachelea   polisi. Isitoshe, akiwa na wenzake, wanatekeleza wizi wa kimabavu katika duka la   Bwana Sultani.   Fazul na Fatila ni vijana wengine wanaotekeleza ukatili kwa sababu ya mazingira   yanayowazunguka. Mwandishi anaeleza kwamba vijana hawa wawili ambao   walioana wakiwa watoto wanaishi maisha ya uchochole. Fazul alipolea vibaruani   katika mabohari ya viwandani ilhali Fatila alikuwa mke wa nyumbani. Fazul   alipowasili nyumbani bila kubeba chochote, Fatila alimrushia cheche za matusi na   kumfedhehesha kwa majirani waliowasikiliza. Baada ya matusi vijana hawa   walipigana na kuumizana vibaya.   Mama yake Omido anapoaga dunia anazikwa kwenye maziara ya Lang‟ata. Sue   anaingilia kazi ya kuokota chupa anazoziuza ili kujipatia riziki. Siku moja akiwa   katika shughuli ya kuokota chupa anawaona wezi walioiba pesa kwenye benki ya   Africa Accounts wakizificha kwenye pipa mojawapo la kuhifadhia takataka.   Anazipeleka pesa hizo kwenye kituo cha polisi ambapo meneja wa benki hiyo,   Bwana Onokoye, anaitwa ili kuzitwalia.   Riwaya inapokamilika, Bwana Onokoye anampa Sue kiangazamacho cha shilingi   milioni moja na kuahidi kuyafadhili masomo yake hadi kiwango chochote   ambacho alitaka kufika. Onokoye anamtafutia shule ya St. Mary‟s Girls Primary   Boarding ambayo anajiunga nayo ili kukinai kiu yake ya masomo. Katika shule   hii, baadhi ya wanafunzi washari wanamkaribisha kwa kumwamrisha kuimba   kidogo, kulia na kuwaita viranja wao kwa jina „your honour‟.   Omido anauawa na polisi kutokana na vitendo vyake vya uvunjaji wa sheria.   Jambo hili ndilo linalomhuzunisha sana Sue kwa sababu huyo ndugu yake   hakupata fursa ya kuyaendelea masomo yake kama ile aliyoipata yeye.   Aina za ukatili wa watoto zinazobainika katika riwaya teule   Wataalamu wameugawa ukatili katika makundi matatu: ukatili wa kimatendo, wa   kimatamshi na wa kuwaziwa    Young, Boye & Nelson, 2006 ;.Chamandar &   Jabbari, 2017; Leach, 2014.; Coyne, Archer & Eslea, 2006; Murray, Eisner &   Ribeaud, 2018   . Sehemu itakayofuata itachanganua aina hizi za ukatili jinsi   zinavyojitokeza katika vitabu vilivyoteuliwa vya fasihi ya watoto. Matendo ya   ukatili yanatambulika kupitia yale wanayoyafanya wahusika, kuyatamka, au   wasifu wa wahusika kuhusu wahusika wenza    Wamitila, 2002   .   Ukatili wa kimatendo   Kulingana na Young, Boye & Nelson    2006   , ukatili wa kimatendo unahusu   kusababisha majeraha au kutishia kusababisha majeraha hayo. Katika riwaya ya   Siku Njema, Walibora    1996    amesimulia kuhusu Selemani, mwana wa Mapunda   anayemvua nguo hedimasta wa shule ya Tanga, kumpiga na kumjeruhi vibaya   kwa kushirikiana na vijana wenzake . Mapunda anatekeleza kitendo hiki cha   ukatili ili kulipiza kisasi dhidi ya mwalimu huyo ambaye awali alimwamrisha   kuvua nguo na kuoga mbele ya wanafunzi na walimu waliokusanyika kwenye   gwaride.   Hivi ndivyo tukio la kupigwa kwa mwalimu linavyosimuliwa na Kongowea   Mswahil:   “Yule mwanaume aliyepigwa na kugaragara chini uchi alikuwa   hedimasta wetu. Alikuwa kajeruhiwa vibaya kichwani. Damu   ilimtoka kwa wingi. Kisha nikamuona Selemani. Macho alikuwa   kayatoa pima na mkononi kashika kigongo huku majasho   yanamtoka. Alihema kwa uchovu....”   uk. 21   .   Mwandishi amesawiri picha ya Selemani Mapunda akiwa ametokwa na macho   pima huku mkononi amebeba kigongo ambacho anakitumia kumjeruhi mwalimu   wake kichwani. Pokhrel, Sussman, Black & Sun    2010    wanafafanua kuwa   kumpiga mtu kwa kutumia silaha kama vile gongo, kisu, bunduki na kadhalika na   kumsababishia majeraha ya kimwili ni ukatili. Mwandishi amekiakisi kitendo hiki   kwa usahihi kwa kuzingatia mhimili wa uhalisia unaoeleza kuwa waandishi wa   fasihi ya watoto huyaakisi matendo kwa uyakinifu na uaminifu. Matendo haya   hutokea mara kwa mara katika shule mbalimbali nchini Kenya. Kwa mfano,   katika gazeti la The Standard Abuga    2021    anasimulia tukio ambapo   mwanafunzi wa kidato cha tatu katika Shule ya Upili ya Kisii anasemekana   kuwadunga walimu wawili kisu na kuwajeruhi vibaya alipoulizwa kuelezea   sababu iliyomfanya kuchelewa kuwasili shuleni.   Katika riwaya ya Tumaini    2006   , kinasimuliwa kisa cha Majuto, mwana wa   Bwana Andrea, mwenye tabia inayotishia usalama wa wanafunzi na walimu   katika shule ya Kivulini    uk. 20   . Wakati mmoja, Majuto anamvurumizia   mwalimu wake, Bwana Mwadime, mawe kupitia kwenye madirisha ya darasa lao.   Bwana Mwadime anashurutika kujificha chini ya meza ili kuyakwepa mawe hayo   yanayotupwa kwa kasi    uk.27   . Majuto anakitekeleza kitendo hiki kwa sababu ya   kuamrishwa na Bwana Mwadime kupiga magoti kisha anamfukuza nje ya darasa.   Ijapokuwa Majuto hadiriki kumjeruhi mwalimu wake, kitendo hiki kinafasiliwa   kuwa cha kikatili kwa sababu nia yake ilikuwa kujeruhi anavyoeleza Onukwufor      2013:62   :   “Mwuguzi ambaye anamdunga mgonjwa wake sindano chungu   hawezi kusemekana kuwa katili kwa sababu hakuwa na nia ya   kuumiza. Hata hivyo, mwanafunzi aliyemtupia mwenzake jiwe   lakini likamkosa ni katili kwa sababu alikuwa na nia ya   kujeruhi.‟‟   tafsiri ya mtafiti   .   Mwandishi wa riwaya ya Tumaini vile vile amekiakisi kitendo cha Majuto kwa   uyakinifu na uaminifu ikizingatiwa kwamba matukio ya wanafunzi kuwatupia   walimu wao mawe au kuwatishia kwa silaha hatari yamekuwa yakiangaziwa   katika jamii na vyombo mbalimbali vya mawasiliano. Katika The Daily Nation,   Ochunge    2021    anasimulia jinsi mwanafunzi wa darasa la sita katika shule ya   msingi ya Shihumbi anavyosemekana kumwua mwalimu wake, Bw. Khataka,   kwa kumpiga jiwe kwenye paji la uso kwa sababu marehemu alimzuia kuteka   maji kwenye kisima chake.   Katika riwaya ya Tumaini, Tumaini anadhihirisha ukatili kwa kumrushia   Kijungwe jiwe ambalo linaishia kumjeruhi mwalimu wao    uk. 73   . Tumaini   anakitekeleza kitendo hiki kutokana na hasira ya kudhihakiwa na Kijungwe   kwamba alitoroka tohara kwa sababu ya kuogopa kisu cha ngariba. Ijapokuwa   kitendo cha Tumaini kilikuwa cha kujihami dhidi ya ushari wa Kijungwe, ni cha   kikatili kwa kuwa ukatili si njia mujarabu ya kusuluhisha migogoro    Nimon,      . Nao Chamandar & Jabbari    2017    wanaeleza kuwa vitisho vya kujitetea   dhidi ya ukatili unaoelekezwa kwako na mtu mwingine vinafasiliwa kuwa ukatili.   Kitendo cha Tumaini kimeakisiwa kwa uyakinifu na uaminifu kwa sababu picha   ya wanafunzi kugeukia ukatili kama njia ya kujitetea dhidi ya ukatili wa wenzao   au kusuluhisha migogoro baina yao hujitokeza aghalabu katika jamii. Ongwae      2021    anasimulia tukio ambapo mwanafunzi wa shule ya msingi ya Bogwendo   katika kaunti ya Nyamira anasemekana kumdunga mwenzake kisu na kumwua   baada ya kugombania umiliki wa kalamu ya wino.   Kisa kingine cha ukatili kinachosimuliwa katika riwaya ya Tumaini kinahusu   Waridi, mwanafunzi wa kike wa shule ya Kivulini anayemshambulia msichana   anayeitwa Masika kwa sababu ya wivu wa kimapenzi. Waridi alimtaka kimapenzi   mvulana aliyeitwa Paulo, mpenziwe Masika, ila Paulo akamwambia Waridi   waziwazi mbele ya Masika kwamba hampendi. Jambo hilo lilimchoma Waridi   moyoni akaamua kulipiza kisasi kwa kumdhihaki, kumtusi na kuanzisha vita   baina yake na Masika. Hii ndiyo taswira ambayo mwandishi anaichora kuhusu   tukio hilo:   “Papo hapo, hasira zilimpanda Waridi, macho yakaiva kwa wingi   wa hamaki. Alitupa ndoo aliyokuwa ameishika mkononi na   kumrukia Masika jinsi kozi anavyomrukia kifaranga. Alianza   kumbigija koo, huku Masika akijitahidi kuimamanua mikono ya   Waridi iliyokazana shingoni mwake”.   uk. 111-112   .   Kitendo cha watu wawili au kundi la watu kupigana inavyotokea baina ya Waridi   na Masika kinaelezewa kuwa ukatili     Onukwufor, 2013   . Aidha, utafiti   uliofanywa umeonyesha kwamba katika umri wa kuvunja ungo, watoto wa kike   hujihusisha katika ukatili kwa sababu ya kutaka kutambuliwa na kupendwa      Owens, Shute, & Slee, , 2000   . Mwandishi wa riwaya ya Tumaini ameuakisi   ukatili huu kwa uyakinifu na uaminifu.   Tukio jingine la ukatili kwa njia ya kupigana linaangaziwa katika riwaya ya Lulu   ya Maisha    2013    kupitia wahusika Fazul na Fatila. Mwandishi anaeleza kuwa   vijana hao wawili ambao walioana wakiwa watoto walipigana na kuumizana    uk.   -64   . Vijana hawa wanapigana kwa sababu ya mambo madogo madogo. Kwa   mfano, Fazul aliyetarajiwa kukidhi mahitaji ya chakula, wakati mwingine alifika   nyumbani mikono mitupu hivyo basi ikambidi Fatila amzomee na ugomvi   wenyewe ukaibua vita. Kitendo hiki cha Fatila na Fazul kupigana ni cha kikatili   kwa mujibu wa Onukwufor    2013      Aidha, katika riwaya hiyo, kuna msichana anayeitwa Semo ambaye anapigwa na   watoto wa halati yake na kutumiwa kama msichana wa nyumbani    uk. 17   .   Msichana huyu ambaye wazazi wake waliaga dunia kutokana na janga la ukimwi   akahamishiwa kwa halati yake anashurutika kutoroka na kujiunga na mkururo wa   watoto wa mitaani ili kuuepuka ukatili wa binamu zake. Sorre & Oino    2013      wanaeleza kuwa ukiukwaji wa haki za msingi na dhuluma dhidi ya watoto katika   familia wanamoishi ni mojawapo ya sababu zinazowafanya watoto hao   kukimbilia mitaani. Mwandishi wa riwaya ya Lulu ya Maisha ameangazia suala la   ukatili unaotekelezwa na watoto dhidi ya wenzao kwa uyakinifu na uaminifu.   Kunao ukatili wa kimatendo unaojitokeza kupitia vitendo vya wizi na   unyang‟anyi. Katika riwaya ya Siku Njema, Bakari, mwanawe Salim Makame,   ananyakua kipochi cha mwanamke mmoja mtalii    uk. 60   . Kitendo hicho   kinaukasirisha umati wa watu ambao unampiga kitutu na kumwumiza. Maelezo   mengine yanayotolewa na mhusika anayeitwa Rashid yanamsawiri Bakari kama   mhusika sugu wa wizi. Hivi ndivyo Rashid anavyosema:   “Basi Bakari ni mwanawe....Ni jizi hodari kweli. Mara unasikia   kaiba hiki mara kile. Yuateza na uhai wake huyo. Mara ngapi   ameponea tundu la sindano.”   uk. 64   .   Katika riwaya hiyo ya Siku Njema, Selemani Mapunda na Bakari wanashirikiana   katika kutekeleza vitendo vingi vya unyang‟anyi na wizi wa kimabavu katika mji   wa Mombasa na viunga vyake. Maelezo yanayotolewa kwenye gazeti la Taifa Leo   punde tu polisi wanapowapiga risasi na kuwaua yanadhihirisha matendo hayo:   “Polisi waliwapiga risasi na kuwaua majambazi waliokuwa   wakijaribu kuiba gari mjini Mombasa... Majina ya majambazi hao   waliopigwa risasi mpaka kufa yalitolewa kama Bakari Salim na   Selemani Mapunda. Selemani ni raia wa Tanzania. Wote wawili   wanasemekana ni sugu wa jela ambao wamehusika katika visa   vingi vya uhalifu”    uk. 130-131   .   Katika riwaya ya Tumaini, Majuto Kijungwe na kijana mwingine    hajatajwa jina      wanamwingilia mkewe mfanyabiashara anayeitwa Karim na kumkaba koo kisha   wanamwibia kisanduku chenye vito    uk. 109    .   Licha ya hayo, katika riwaya ya Lulu ya Maisha, Omido, mwana wa Tiito,   anawaibia watu mali yao    uk. 47   . Majirani wa mtaa wa mabanda wa Kisera   wanamwelekezea kidole cha lawama kwa kuleta magenge ya wezi yanayowaibia.   Aidha, polisi wanaanzisha msako dhidi ya Omido na genge linalojiita RIZIKI   kutokana na kisa cha wizi katika duka la Bwana Sultani    uk 48   . Maelezo   mengine yanayoonyesha matendo ya wizi wa unaotekelezwa na Omido   yanatolewa na Sue:   “Omido aliathiriwa na hirimu zake kuamini si vibaya kula cha   haramu kisicho chako cha halali. Aligeuka hayawani, pakashume   wa kudukiza na kuingia nyumba za watu kuwachukulia chao cha   jasho lao.”   uk. 60   .   Matendo ya wizi na unyanganyi yanavyodhihirika kupitia wahusika Mapunda,   Bakari na Omido ambao wana umri wa takriban miaka kumi na minne jinsi   yanavyodhihirika katika vitabu vitatu teule vya fasihi ya watoto ni ukatili. Coyne,   Archer & Eslea    2006    wanayafasili matendo kama vile kumnyang‟anya au   kumwibia mtu mali, uharibifu na kadhalika kuwa ukatili. Naye Felson    2009      anaeleza kuwa wizi na unyanganyi ni ukatili kwa sababu wanyang‟anyi na wezi   huwatisha na wakati mwingine kuwajeruhi kimwili wahanga wao kama njia ya   kupata wanachohitaji kwao. Jambo hili linabainika kiuyakinifu na kiuaminifu   wakati Majuto, Kijungwe na wenzake wanapomkaba koo mke wa Karim ili   kumwibia kisanduku chenye vito    Momanyi, 2006:109    Waandishi wameyaakisi   matendo ya ukatili wa wahusika hawa kwa uyakinifu na uaminifu.   Uharibifu wa mali   Kitendo kingine kinachodhihirisha ukatili ni uharibifu wa mali ya mtu, kampuni,   shirika na kadhalika. Katika riwaya ya Tumaini, Majuto na Kijungwe wanavunja   ofisi ya mwalimu mkuu, Bwana Mwadime, na kuiba madaftari wanayomwuzia   Karim, mmiliki wa duka la jumla    uk. 20   . Katika kisa hiki, Bwana Karim   anachochea ukatili wa Majuto na Kijungwe kwa kununua bidhaa za wizi. Hoja hii   itaangaziwa kwa kina katika mada inayohusu sababu zinachochangia matendo ya   ukatili miongoni mwa watoto. Kitendo hiki cha wizi kinaufanya usimamizi wa   shule kuwalazimisha wazazi wa vijana hao kugharimia mali iliyoibwa. Katika   tukio jingine, Majuto na wenzake wanavunja ofisi ya D.O ili kuiba pesa    uk. 142   .   Wizi huu unatibuliwa na polisi ambao wanawafyatulia Majuto na Kijungwe risasi   za miguuni na kuwatia mbaroni. Matukio haya mawili yanahusisha matendo   mawili ambayo yanatendeka sambamba. Matendo haya ni uharibifu wa mali   kupitia uvunjaji wa ofisi ya mwalimu mkuu na ile ya D.O pamoja na wizi. Kwa   mujibu wa Coyne, Archer & Eslea     2006    kumwibia mtu au kuharibu mali ni   matendo ya ukatili. Naye, Bourguignon    2000    anafafanua kuwa wizi,   unyang‟anyi na au uharibifu wa mali hudidimiza uchumi, kusababisha umaskini   na kutokuwepo kwa usawa hivyo basi kutoa mwanya kwa mzunguko wa visa vya   ukatili miongoni mwa watoto.   Unyanyasaji wa kimapenzi   Unyanyasaji wa kimapenzi pia ni kitendo kingine cha ukatili wa kimatendo.   Katika riwaya ya Siku Njema, Selemani Mapunda alipotoroka shule anaelezewa   kuwa alishiriki matendo mengi ya ukatili yakiwamo ubakaji wa mabinti wa watu      uk. 20   . Maelezo sawa na hayo yanatolewa kuhusu mhusika Majuto wa riwaya   ya Tumaini ambaye anaelezewa kuwa alipowaasi walimu aligeuka lofa wa   kuzunguka mitaani ambapo alitekeleza matendo mbalimbali ya ukatili yakiwamo   kuwabaka mabinti wa watu    uk. 53   . Tukio moja ambalo linaonyesha bayana   kitendo cha ubakaji cha Majuto ni wakati anapojaribu kumbaka Tumaini:   “Majuto alikuwa akihema kama anayekimbia. Kwa ghafla   alimshika Tumaini kiuno na kujaribu kumbwaga chini. Tumaini   alijua sasa yumo hatarini. Alimpiga Majuto kwa kiko cha mkono   katika sehemu ya kinena kwa nguvu zake zote. Majuto alipiga   kelele kwa maumivu huku akifyonya na kumwachilia    uk. 89   .   Kavuria    2008    anahoji kwamba unyanyasaji wa kimapenzi hutokea mtu   anapomshurutisha mwenzake kushiriki naye mapenzi au kumgusagusa kwa lengo   hilo na kwamba hutokea sambamba na aina nyingine za ukatili. Naye Felson      2009    anaeleza kuwa wabakaji huwalazimisha wahanga wao kujisalimisha; hiyo   ikiwa njia ya pekee ya kupata wanachohitaji. Matendo ya wahusika hawa   yameakisiwa kwa uyakinifu na uaminifu na waandishi wa riwaya mbili teule.   Sehemu hii imeangazia ukatili wa kimatendo unaojidhihirisha kupitia matendo ya   kusababisha majeraha ya kimwili, kutishia kusababisha majeraha hayo, wizi na   unyang‟anyi, ubakaji pamoja na udhalilishaji. Ukatili huu umeakisiwa kwa   uyakinifu na uaminifu na waandishi wa vitabu teule vya fasihi ya watoto kwa   sababu matukio ya watoto ambao hutekeleza ukatili huu dhidi ya wahusika   wengine huangaziwa katika vyombo mbalimbali vya habari nchini na kimataifa.   Ukatili wa kimatamshi   Ukatili wa kimatamshi hujitokeza kwa njia ya matusi, kejeli, dhihaka, vitisho   miongoni mwa nyingine    Leach, 2014   . Leach anafafanua kwamba wanaotekeleza   ukatili huu hudhamiria kusababisha maumivu ya kisaikolojia kwa wenzao.   Reyes    2007    anaeleza kwamba si rahisi kufasili dhana „maumivu ya kisaikolojia‟   kwa sababu matendo ambayo hukusudiwa kuumiza mwili pia yanaweza kuumiza   hisia. Mtaalamu huyu anafasili dhana maumivu ya kisaikolojia kuwa ni maumivu   makali ya akili au mateso ambayo husababishwa na vitisho au matendo   yanayodhamiriwa kuathiri utendakazi wa hisia au silika    personality   . Reyes   anaendelea kueleza kuwa maumivu ya kisaikolojia yanaweza pia kusababishwa   kwa njia zisizosababisha majeraha ya kimwili au hata kugusa mwili lakini   zinazogusa akili au hisia za mwathiriwa. Katika riwaya ya Siku Njema, Selamani   Mapunda anaonesha ukatili kupitia maneno anayoyatumia kumrejelea hedimasta   wao. Hivi ndivyo anavyosema:   “Hili bwege leo litajua kilichomfanya sangara kuchomwa moto.   Ati alitaka nioge mbele ya hadhara ile. Wallahi! Tutaliua hili. Na   liwe liwalo.”   uk. 21   .   Maneno ya Mapunda yanajumuisha vitisho na matusi yanayokusudiwa kumfanya   mwalimu mkuu kuhisi duni na kukijutia kitendo chake cha awali cha   kumwamrisha Mapunda aoge mbele ya wanafunzi. Licha ya hayo, Mapunda   anamwambia Kongowea Mswahili kwamba angemwua iwapo angeripoti kitendo   cha kudhulumiwa kwa mwalimu mkuu kwa polisi.   Hivi ndivyo anavyosema:   “Wewe sikia bwana...yote uliyoyasikia na kuona hapa usimwambie   mtu yeyote. Ushasikia? Ukimwambia mtu basi hakika   utakufa.”   uk. 21      Matamshi ya Mapunda katika usemi ulionukuliwa hapa juu yanadhihirisha   vitisho. Vitisho vingine vinajitokeza katika riwaya ya Tumaini kupitia mhusika   Majuto. Baada ya jaribio la kumbaka Tumaini kutibuka, Majuto anamtishia kwa   maneno yafuatayo:   “Nitakuonyesha mimi ni nani siku moja.”    uk. 89      Kauli hii inaonyesha kwamba Majuto alikuwa na nia ya kuuendeleza ukatili wake   dhidi ya mwathiriwa katika siku za baadaye. Katika riwaya hiyo, Waridi   anaonyesha ukatili kwa Masika anapotishia kwa maneno yafuatayo:   “Bado hayajaisha – nitakushika siku nyingine – utanijua mie   n‟nani.‟‟   uk. 112   .   Maneno haya ambayo Waridi anayatamka baada ya vita baina yake na Masika   kuamuliwa na wanawake waliofika kisimani, yanadhihirisha nia ya Waridi   kumpiga tena Masika katika siku za baadaye. Matamshi mengine yenye vitisho   yanajitokeza katika riwaya ya Lulu ya Maisha kupitia mhusika Maanzo ambaye   anamtishia Sue kwa sababu Sue anakataa ombi lake la kumtaka wawe wapenzi.   “Utaniona”    uk. 51      Matendo ya wahusika waliojadiliwa hapa yanaonyesha ukatili wa kimatamshi   nayo yameakisiwa kwa uyakinifu na uaminifu. Osterman, Bjorkqvist& Lagerspetz      1998    wanaeleza kuwa ukatili wa kimatamshi huhusisha, vitisho, kiapo na   matusi, usawiri hasi ambao hudhamiriwa kumfanya mwathiriwa kujiona duni na   kadhalika.   Vitisho anavyovitoa mwathiriwa ili kujitetea dhidi ya ukatili unaoelekezwa   kwake pia huchukuliwa kuwa ukatili    Chamandar & Jabbari , 2017   . Vitisho hivi   wakati mwingine huambatanishwa na ishara na miondoko fulani ya mwili kama   vile kuchukua silaha ili kujihami au kujitetea. Jambo hili linajitokeza kiuhalisia   katika riwaya ya Tumaini ambapo Tumaini anatwalia kisu cha mboga na   kumtishia Majuto kwa maneno yafuatayo:   “Nikaribie uone ikiwa wewe kweli ni mwanamume. Unadhani   kuwa mimi ni kama wale unaowavizia mitaroni!‟‟   uk. 89   .   Ingawa vitisho vya Tumaini vinakusudiwa kumzuia Majuto kuendeleza dhuluma   zake, bado vinafasiliwa kuwa ukatili kwa mujibu wa Chamandar & Jabbari      2017   .   Katika riwaya hiyo, Idi, mwana wa Mzee Masumbuko, anasawiriwa kama mtoto   katili kutokana na matamshi yake ya kuwadunisha dada zake na jinsia ya kike   kwa jumla. Idi anamwona Tumaini kama bidhaa ambayo punde si punde   ingeuzwa ili baba yake apate pesa za matumizi. Anamwambia Tumaini waziwazi   kwamba hata akikataa kupashwa tohara hatimaye angeolewa tu    uk. 29   .   Anapomwambia Tumaini kwamba angeolewa tu, Idi aliamini kuwa hilo ndilo   lililokuwa jukumu muhimu la kila mtoto wa kike. Maneno mengine   yanayoonyesha ukatili wa Idi ni wakati anapomwambia dada yake kwamba kazi   ya kuchochea moto mekoni na kuteka maji ni ya wanawake hivyo basi hakuwa   radhi kumsaidia kutekeleza kazi za aina hiyo    uk. 29   . Tumaini mwenyewe   anaonyesha hofu yake kuhusu athari ya baadaye ya kauli za Idi ambazo anaeleza   zilisheheni ukatili na ujeuri    uk. 71   . Maneno ya Idi ambayo yanaidhalilisha jinsia   ya kike kwa jumla yanatokana na taasubi za kiume zilizotawala mazingira   anamokulia Idi    Mwenda, 2020   .   Mhusika Kijungwe katika riwaya hiyo ni mwanafunzi mwingine aliyejawa na   ujeuri na ukatili. Anadhihirisha tabia hiyo anapomdhihaki Tumaini kwa maneno   yafuatayo:   “Tuma hivi uliikimbia tohara kwa sababu ya woga au mchumba   uliyechaguliwa hukumpenda... nilidhani wewe ni msichana jasiri   sana wala hungeogopa kisu. Au ni wembe?”   uk. 72   .   Fasili ya Osterman, Bjorkqvist & Lagerspetz    1998    inatusaidia kuuelewa ukatili   wa Kijungwe unaojidhihirisha kwa njia ya dhihaka.   Aidha, katika riwaya hiyo baadhi ya wanafunzi wa kike wa shule ya Kivulini   ambao hawafaulu katika masomo fulani au katika takriban masomo yote   wanaonyesha ukatili wao kwa walimu wa masomo hayo kupitia kauli zao   zilizojaa chuki. Almasi ni mmoja wa wanafunzi hao ambao wanamchukia   mwalimu wa somo la Hisabati bila sababu. Kauli ifuatayo inaonyesha matamshi   yake ya ukatili:   “Wacha hilo somo lenyewe, hata mwalimu anayefunza, mimi   namchukia pia....Namchukia tu basi.”    uk. 73   .   Matamshi ya wanafunzi kama vile Almasi huenda yasiwe na athari ya moja kwa   moja kwa mwalimu wao lakini yanaweza kuwaathiri wanafunzi wengine kwa njia   hasi kwa kuwafanya kutolipenda somo lenyewe. Kulingana na Chamandar &   Jabbari    2017    ishara za mwili kama vile kuonyesha uso wa hamaki au kutamka   maneno ya hasira kuhusu mtu fulani ni ukatili. Katika riwaya ya Lulu ya Maisha,   Omido anadhihirisha ukatili anapomwambia dada yake, Sue, kwamba angefanya   alivyotaka kwani sasa hakuwa na baba wala mama wa kumwangalia    uk. 47   .   Anayatamka maneno hayo kwa hasira ili kumkomesha Sue   kumchunguzachunguza. Maneno ya Omido pia ni ukatili kwa mujibu wa   Chamandar & Jabbari    wametajwa   .   Katika riwaya ya Lulu ya Maisha, mwandishi anasimulia kuhusu maisha ya   kuzozana ya vijana wawili; Fazul na Fatila ambao walioana wakiwa watoto. Kila   wakati Fatila aliwasha zogo kwa kumzomea mumewe kutokana na mambo   madogo madogo ambayo yasingeibua ugomvi. Kwa mfano, kila wakati Fazul   alipowasili nyumbani mikono ikiwa imejaa, Fatila alifurahi. Hata hivyo, aliporudi   mikono mitupu alimtupia cheche za matusi ya kila aina akimfedhehesha kwa   jirani wanaosikiliza    uk 63    . Huu nao ni ukatili wa kimatamshi unaojibainisha   kwa njia ya matusi jinsi ulivyofasiliwa na Osterman, Bjorkqvist & Lagerspetz      1998   .   Matamshi ya wanafunzi ya kuwadhalilisha wenzao katika mazingira ya shule pia   yanajumuisha ukatili wa kimatamshi. Visa kadha wa kadha vya ukatili huu   vimesimuliwa katika vitabu teule vya fasihi ya watoto. Kwa mfano, katika Siku   Njema, baadhi ya wanafunzi wa darasa la Kongowea Mswahili wanamdhihaki na   kumuumbua kwa sababu ya kimo chake. Kila wakati alipowashinda masomoni   walimdhalilisha kwa kauli:   “Hiki kitoto kichekechea kinatushindaje masomoni, kwani kina   akili nyingi vipi?”   uk. 8   .   Maneno mengine ya udhalilishaji wanayoyatumia wanafunzi hao kwa Kongowea   Mswahili ni kumwita, “kikojozi” na “mwanaharamu‟‟. Ukatili huu ambao   unatokea katika mazingira ya shule unamfanya Kongowea kuathirika kisaikolojia   anavyoeleza kwa maneno yafuatayo:   „„...Hili la kuitwa „„mwanaharamu‟‟ lilinikeketa maini kama   msumeno na kunikosesha furaha daima...‟‟    uk. 8   .   Katika riwaya ya Lulu ya Maisha, Sue anakuwa mwathiriwa wa vitendo vya   ukatili vya wanafunzi wa shule ya St. Mary’s Girls Primary Boarding .   Wanafunzi hao wanamwamrisha kuimba kidogo, kulia na kuwasifu wale ambao   walikuwa viranja wao kwa kuwarejelea kwa jina „your honour’   au„mheshimiwa‟   uk. 70   . Ukatili wa njia ya udhalilishaji wa wanafunzi dhidi ya   wenzao nao umeakisiwa kwa uyakinifu na uaminifu na waandishi wa vitabu   husika vya fasihi ya watoto kwani ni suala ambalo limetafitiwa na athari zake   kuelezewa wazi    Osterman, Bjorkqvist, Lagerspetz, 1998; Itegi, 2017   . Itegi      keshatajwa    anaeleza kuwa wanafunzi huwadhalilisha wenzao kwa kuwatusi na   kutishia kusababisha majeraha miongoni mwa njia nyingine.   Sehemu hii imeangazia ukatili wa kimatamshi. Ukatili huu hudhihirika kwa njia   ya matusi, kejeli, dhihaka na vitisho miongoni mwa njia nyingine ambazo   huwaathiri wahusika kisaikolojia.   Ukatili wa kuwaziwa   Leach    2014    anafafanua kuwa ukatili wa kuwaziwa ni hali ya kufikiria, kupanga   njama au kitendo cha ukatili bila kukitekeleza kitendo chenyewe. Ukatili huo pia   unaelezewa kuwa ni mawazo au fikra za kifantasia za kumjeruhi mtu mwingine      Murray, Eisner & Ribeaud, 2018   . Katika vitabu teule, ishara mbalimbali   zinaonyesha kuwa wahusika fulani wanawazia kutekeleza ukatili dhidi ya   wenzao. Ishara hizi zinajidhihirisha kwa njia ya matamshi, maandishi, kumiliki   silaha hatari na kuwaandamaandama wahanga kutoka sehemu moja hadi nyingine   kwa nia ya kuwadhuru miongoni mwa nyingine. Katika riwaya ya Siku Njema,   Mapunda anatishia maisha ya Kongowea Mswahili kupitia barua   anayomwandikia katika mji wa Tanga punde tu anapotoka jela:   Kwa kongoweya Muswahili,   Uliniponza nikafungwa jera. Sasa nimetoka jera.Utakiona cha   mutema kuni. Taree 31 julai 1971 muaka uu nitakuua.   Selemani.”   uk.33      Baadaye, Mapunda anatiwa mbaroni na polisi akiwa na bastola anayopanga   kuitumia kutekeleza vitisho alivyowasilisha kwenye barua.    uk. 92   . Fauka ya   hayo, Mapunda anapotoroka jela, anatorokea mji wa Mombasa kwa nia ya   kumsaka na kumwangamiza Kongowea inavyodhihirika kupitia ujumbe   anaoandika kwenye choo cha wapangaji katika mji huo yanayosomeka:   “Kongoweya wewe ndiye uliniharipiya bahati yangu, ulipokimbilia   Mwambasa ulifikili sitokupata. Nitakuua. Niko apa mjini.   S.M.”   Walibora: 100   .   Katika Lulu ya Maisha, Sue anadhihirisha ukatili anapowazia kuchukua shoka ili   akawakabili ami zake ambao wanawanyang‟anya urithi walioachiwa na   marehemu baba yao    uk. 21    . Hata hivyo, hakitekelezi kitendo chenyewe   kutokana na maonyo ya mama yake ambaye anamuusia kwamba ilikuwa vibaya   hata kuwatukana ami zake.   Ukatili wa kuwaziwa umeakisiwa kwa usahihi na waandishi wa riwaya tatu za   fasihi ya watoto kwa kuwa matendo ya aina hiyo yamewahi kuangaziwa nchini   Kenya. Kwa mfano, vimeripotiwa visa vya wanafunzi waliopanga kuharibu mali   ya shule au waliopatikana na silaha au vifaa hatari walivyokusudia kuvitumia   kutekeleza uhalifu. Kwa mfano, mwanafunzi wa Shule ya upili ya Kamama katika   kaunti ya Meru alipatikana na risasi ambayo inaweza kutumiwa kwenye bunduki   ya AK47. Tukio hili lilijiri baada ya usimamizi wa shule kufanya msako wa   ghafla kutokana na jaribio jingine la awali la baadhi ya wanafunzi kuchoma shule       Mugo, 2021      Hitimisho   Mhimili wa nadharia ya uhalisia unaohusu usawiri wa matukio kwa uyakinifu na   uaminifu na waandishi wa fasihi ya watoto ni faafu katika kuzielewa aina za   ukatili katika riwaya teule za fasihi ya watoto. Waandishi wa kazi hizo   wameyaangazia matendo ya ukatili wa watoto kwa uhalisia hivyo basi kubainisha   kuwa ni matendo ambayo yamo katika jamii na ambayo hujitokeza aghalabu   katika vyombo vya mawasiliano. Aidha, ni wazi kwamba matendo haya   yametokea katika mazingira walimokulia waandishi hao nayo yakawaathiri kwa   njia moja au nyingine. Kuna haja ya kuyaangazia matendo hayo kwa sababu   yatapitisha mafunzo chanya kwa watoto kuhusu madhara yanayotokana na   matendo ya ukatili hivyo basi kujaribu kuyaepuka matendo hayo.   SURA YA TATU   SABABU ZINAZOCHANGIA UKATILI MIONGONI MWA WATOTO   KATIKA VITABU TEULE VYA FASIHI YA WATOTO NA ATHARI   ZAKE KWA WAHUSIKA WENGINE   Utangulizi   Sura iliyotangulia iliangazia aina za ukatili zinazojitokeza katika vitabu   vilivyoteuliwa vya fasihi ya watoto. Aina tatu za ukatili zilijitokeza ambazo ni   ukatili wa kimatendo, wa kimatamshi na wa kimawazo. Sura hii imejadili sababu   zinazochangia tabia ya ukatili miongoni mwa watoto na athari zake kwa wahusika   wengine katika kazi hizo za fasihi ya watoto. Mhimili mmoja wa nadharia ya   ujifunzaji wa kijamii ya Bandura    1977    unaeleza kuwa tabia ya mwanafunzi   haikuzwi tu na upokezi wa ujumbe bali ni mchango baina ya mambo tofauti   muhimu, yaani mazingira. Mhimili huu ulisaidia utafiti huu kuonyesha jinsi   sababu mbalimbali huchangiana katika kukuza tabia ya ukatili miongoni mwa   watoto. Mhimili wa nadharia ya uhalisia unaeleza kwamba waandishi wa kazi za   fasihi huyaangazia matukio, wahusika, mazingira na mandhari kwa uyakinifu na   uaminifu. Mhimili huu ulitumikizwa katika kazi hii ili kuelewa jinsi athari za   watoto katili kwa wahusika wengine zilivyoangaziwa kwa uhalisia na waandishi   wa vitabu husika.   Sababu zinazochangia tabia ya ukatili katika vitabu teule vya fasihi ya   watoto   Mayne    2011    anaeleza kuwa matukio mengi hayaelezeki kikamilifu kwa kutoa   sababu moja pekee. Mtaalamu huyu anafafanua kuwa masuala mengi ni   changamano na kwa hiyo kujaribu kuyanasibisha na sababu za moja kwa moja   mara nyingi huzua utata kimantiki.   Ukatili miongoni mwa watoto una sababu nyingi    Kauffman, 1994; Watson,   Fischer, Andreas & Smith, 2004 & Imtiaz, Yasim & Yaseen 2010   . Kauffman      1994    anafafanua kwamba watafiti wamevumbua sababu nyingi za tabia ya   ukatili ila wameibuka na suluhu chache. Watson, Fischer, Andreas & Smith      2004    nao wanaeleza kuwa ingawa sababu nyingi huchangia tabia ya ukatili   watafiti hujaribu kuchunguza zile zenye mchango mkubwa katika kusababisha   tabia yenyewe.   Utafiti huu utachanganua sababu zenye mchango muhimu katika tabia ya ukatili   miongoni mwa watoto katika vitabu teule vya fasihi ya watoto chini ya mada tatu:   sababu za kifamilia, sababu za kijamii na sababu zinazohusiana na shule    Mabitla,      .   Sababu za kifamilia   Kihistoria, familia imekuwa na mchango muhimu katika kuwakuza watoto      Kitzmann, Gaylord, Holt & Kenny, 2003    .Wataalamu hawa wanaeleza kuwa   ukatili miongoni mwa watoto aghalabu huhusishwa na sababu za kifamilia hasa   za kimalezi. Katika riwaya ya Siku Njema, Walibora    1996    amedhihirisha kuwa   mojawapo ya sababu zinazoathiri tabia ya Bakari Salim na kumfanya kuwa   jambazi sugu ni kudekezwa na mama yake. Bakari anaharibiwa na mapenzi ya   kupindukia ya Wamboi ambaye alimpa chochote alichokitaka alipokuwa mdogo.   Kutendekezwa huko kulitokana na sababu kuwa alikuwa mtoto wao wa pekee      uk. 65-66   . Tabia ya ukatili ya Bakari inapokithiri anafungwa jela mara kwa   mara kutokana na matendo ya wizi wa kimabavu.   Katika riwaya ya Tumaini, Momanyi    2006    anasimulia jinsi Majuto, mwana wa   Bwana Andrea, anavyogeuka katili kwa sababu ya kudekezwa na baba yake. Kila   wakati Majuto alipofukuzwa shuleni kutokana na utovu wa nidhamu, Bwana   Andrea alimtetea na kutumia ushawishi na cheo chake cha uchifu kuhakikisha   kuwa amerejeshwa shuleni    uk.20   . Aidha, wakati wowote Chifu Andrea   alipojuzwa kuhusu wizi wa Majuto alijitia hamnazo. Walalamishi wa matendo ya   wizi walipotishia kuchukua hatua za kisheria, aliwahonga ili Majuto asitiwe   mbaroni    uk. 71   . Isitoshe, wazazi wa mabinti ambao walinyanyaswa kimapenzi   na Majuto walipopeleka mashtaka kwa Bwana Andrea, aliwapuuza.   Walipowasilisha mashtaka mahakamani, Andrea aliwahonga mawakili na hata   mahakimu kutupilia mbali kesi    uk 53-54   . Tabia ya ukatili ya Majuto inavuka   mipaka kiasi cha kufukuzwa shuleni kwa kuasi kanuni. Anaanza kurandaranda   mitaani huku akiwadhulumu mabinti wa watu kimapenzi na kuiba mali. Katika   riwaya hiyo, Idi, mwana wa Masumbuko, anakuwa katili kwa sababu ya   kudekezwa na baba yake. Ukatili wa kijana huyu unadhihirika kupitia matusi yake   dhidi ya dada zake    uk. 14   . Kila wakati Tumaini, dada yake Idi, alipomlalamikia   baba yao kuhusu matusi ya Idi, Mzee Masumbuko alimkanya Tumaini   asiyaingilie malezi ya Idi kwa sababu yeye   alikuwa mtoto wa kiume wala si   wa kike. Matamshi ya Masumbuko yanahalalisha ukatili wa Idi na kumfanya   atendese. Mwendwa    2020    anaeleza kuwa wazazi huwatendekeza wana wao kwa   sababu mbali mbali mojawapo ikiwa kutaka kuhepa mambo yoyote ambayo   yanaweza kuleta kutoelewana kati yao na wana hao. Baadhi ya wazazi hao   huwapa watoto wao vitu ambavyo hawavihitaji kwa wakati huo na kuwaruhusu   kufanya mambo yoyote yanayowafurahisha bila kuwepo kwa sheria za   kuwaongoza. Matokeo ya utendekezaji huo ni kukithiri kwa tabia ya ukatili.   Kukosekana kwa watu wanaoweza kukidhi mahitaji mbalimbali ya mtoto   yakiwemo yale ya kisaikolojia katika familia ni sababu nyingine inayoashiriwa na   waandishi wa vitabu teule vya fasihi ya watoto kwamba imechangia kutokea kwa   tabia ya ukatili miongoni mwa watoto. Watu hawa wanajumuisha wazazi, walezi   na jamaa wengine wenye uhusiano wa karibu na mtoto    Reese, Vera, Simon &   Ikeda, 2000   . Wazazi wana wajibu muhimu wa kuwashawishi na kuwaongoza   watoto kuiga tabia inayokubalika na jamii    Vanassche, Sodermans, Matthijs &   Swicegood 2014   . Morell    2006    anatambua umuhimu wa baba mzazi katika   kukidhi mahitaji mbalimbali ya mtoto yakiwamo yale ya kimsingi na kisaikolojia.   Pia, mtaalamu huyu anafafanua kwamba baba huwa kielelezo cha wa kuigwa na   mtoto. Bugental, Corpuz & Schwartz,    2012    wanasisitiza kuhusu umuhimu wa   mama katika kumsaidia mtoto kuyakubali mazingira yanayomzunguka.   Wataalamu hawa wanaendelea kufafanua kwamba kutojihusisha kikamilifu kwa   mama katika malezi wakati mwingine humfanya mtoto kukumbwa na msongo wa   mawazo, kukosa kujithamini na kuyaitikia mazingira yake kwa ukatili. Katika   riwaya ya Siku Njema, mwandishi anaeleza kuwa Bakari anageuka kuwa katili   kwa sababu ya kutowajibika kwa wazazi wake katika malezi yake. Salim Makame   hakujihusisha katika malezi ya Bakari bali aliuacha wajibu huo mikononi mwa   mkewe, Wamboi. Jambo hilo linajitokeza kupitia usemi wa Rashid ufuatao:   “Mzee Salim alionekana nyumbani kwa nadra sana. Alikuwa   anapenda raha kweli. Ungempata vilabuni anasharabu vileo.   Alijiita Mpendaraha tangu hapo hata jina hilo likawa lake haswa   lililosibu.”    uk. 65   .   Mzee Salim hakuwa na wasaa wa kukaa na Bakari ili kumwadilisha kwa sababu   alikuwa ameingilia sana ulevi. Wamboi, mkewe Salim naye alimuengaenga   Bakari kwa kumpa chochote alichokitaka katika umri wake mdogo. Jambo hilo   lilimwathiri kitabia jinsi lilivyoelezewa katika hoja inayohusu udekezaji. Aidha,   Bakari anaporudi nyumbani kutoka jela alipokuwa amefungwa kwa hatia ya wizi,   hamkuti baba wala mama yake nyumbani. Baba yake alikuwa ametoweka   asijulikane alikokwenda ilhali mama yake alikuwa amegeuka majununi aliyeokota   vitu katika mji wa Mombasa. Kukosekana kwa wazazi wa Bakari nyumbani   kunamnyima kijana huyo msaada aliouhitaji ili kuendelea kuirekebisha tabia   yake. Anafanya uamuzi wa kuenda kukaa na hirimu zake    uk. 65   . Ushawishi wa   vijana wa hirimu yake wakiwamo akina Selemani Mapunda unaifanya tabia ya   ukatili ya Bakari kukithiri.   Katika riwaya ya Tumaini, Bwana Andrea hana muda wa kutosha wa kuketi na   Majuto ili kumwelekeza na kumwadilisha. Jambo hili linatokana na safari zake za   kutwa za kujilimbikizia mali kwa njia ya ufisadi    uk. 54   . Vile vile, wazazi wa   Majuto hawashirikiani na walimu kuchunguza kiini cha tabia ya Majuto ili   kumrekebisha wakati ambapo tabia yake ya ukatili inaanza kujidhihirisha. Tabia   ya Majuto inaendelea kukithiri shuleni na kufikia kiwango ambapo walimu   hawawezi kuidhibiti. Majuto anapoandikiwa barua ya kumtimua shuleni, wazazi   hawajishughulishi naye tena. Jambo hilo linamfanya kijana mwenyewe kuwa   sugu wa vitendo vya uhalifu mitaani    uk. 21   . Baldry & Farrington    2005      wanaeleza kuwa wazazi ambao hawathamini elimu ya watoto na maendeleo yao   shuleni wanaweza kuchangia kutokea kwa tabia ya ukatili miongoni mwa watoto   hao. Sababu ni kwamba wazazi hao hukosa fursa ya kufahamu wakati wa kutokea   kwa tabia ya ukatili ya watoto wao na kushirikiana na usimamizi wa shule   kuishughulikia mapema iwezekanavyo. Aidha, wazazi wenyewe hawana fursa ya   kuwatia motisha watoto wao kuelekeza juhudi zao masomoni badala ya kushiriki   katika tabia ya ukatili.   Katika riwaya ya Lulu ya Maisha, mwandishi Habwe    2016    anadhihirisha jinsi   kuaga dunia kwa Tiito, baba yake Sue na Omido, kunavyochangia tabia ya ukatili   ya Omido    uk. 60   . Mwandishi anaeleza kuwa Omido anageuka jambazi sugu   linaloingia katika nyumba za watu na kuwaibia kwa kutumia nguvu. Kifo cha   Tiito kinakuwa sababu ya familia yake kushindwa kumudu maisha ghali ya mtaa   wa kifahari wa Onyoka hivyo basi kumshurutisha mke wake kuwahamishia   watoto katika mtaa wa mabanda wa Kisera. Maisha magumu katika mtaa wa   mabanda yanamfanya Omido kushawishiwa kwa haraka na genge la vijana wa   rika lake ambalo lilitafuta riziki kwa kuwaibia watu kwa nguvu. Richter    2006      anaeleza kuwa wajibu wa baba katika familia ni kukidhi mahitaji ya msingi na   yale ya kisaikolojia miongoni mwa mengine. Mtaalamu huyu anaendelea   kufafanua kuwa watoto wanaoishi na baba huwa na ulinzi thabiti dhidi ya   vishawishi mbalimbali. Hali kadhalika, wazazi huwa na mchango muhimu katika   kumsaidia mtoto kujifunza maadili yanayokubalika katika jamii.   Mienendo na mitindo ya maisha ya baadhi ya wazazi inaashiriwa na waandishi wa   vitabu teule vya fasihi ya watoto kuwa sababu nyingine inayochangia tabia ya   ukatili miongoni mwa watoto. Mambo hayo yanawafanya wazazi wenyewe   wasiwe mfano mwema wa kuigwa na watoto. Perry, Perry, & Boldizar    1991      wanaeleza kuwa watu fulani ambao ni vielelezo na ambao watoto huiga tabia zao,   wanaweza kuwa chanzo cha tabia ya ukatili ya watoto hao. Katika riwaya ya   Tumaini, Andrea anasawiriwa kama mhusika ambaye ni mwingi wa dhuluma za   kimapenzi. Tabia yake ya kuwanyanyasa kimapenzi wasichana wadogo   inadhihirika bayana kupitia mzozo baina ya Bi. Halima na mkewe Andrea. Bi.   Halima anamwambia mkewe Andrea maneno yafuatayo:   “Ni wasichana wangapi mumeo amewaharibu mitaani, wengine   hata akiwasaidia kuavya?... Vigoli wangapi wameajiriwa kazi hapa   kisha wakatoka na mayowe, mikono vichwani? Sababu yake   ni‟nini? Mumeo kesha watunga mimba na wakikujuvya   unawatimua kwa vishindo!”   uk. 95   .   Majuto, mwanawe Andrea, amesawiriwa kama mhusika ambaye amejaa dhuluma   za kimapenzi. Mwandishi wa riwaya ya Tumaini anaeleza kuwa Majuto alikuwa   tisho mitaani ambapo aliwaibia watu mali na kuwabaka mabinti wa watu kwa   kuwavizia vichochoroni    uk. 71   . Licha ya hayo, linasimuliwa tukio ambapo   Majuto anajaribu kumbaka Tumaini katika nyumba ya akina Majuto    uk. 90   .   Majuto ameiga tabia ya unyanyasaji wa kimapenzi kutoka kwa baba yake   inavyodhihirika kupitia mawazo ya Tumaini yafuatayo:   “Mtoto umleavyo, ndivyo akuavyo.”   71   .   Katika riwaya ya Siku Njema, Mzee Salim anasawiriwa kama mtu anayependa   sana kusharabu vileo na kushiriki anasa nyingine za vilabuni    uk. 65   . Tabia ya   Salim imemwathiri mwanawe Bakari ambaye anaelezewa na mwandishi kuwa   alikuwa mtumizi wa dawa za kulevya    uk. 64   .   Adhabu kali dhidi ya watoto ni sababu nyingine ambayo inaashiriwa na waandishi   wa riwaya teule za watoto kwamba ina mchango katika tabia ya ukatili miongoni   mwa watoto. Katika riwaya ya Tumaini, Mzee Masumbuko anasawiriwa kuwa   baba katili anayewalea watoto wake kwa ukatili mwingi    uk. 12   . Mwandishi   anaeleza kuwa Masumbuko alikuwa akiwafungia watoto wake ndani ya gunia   lenye upupu na kuwatandika kwa fimbo mpaka fimbo yenyewe inakatika   vipandevipande    uk. 28   . Fauka ya hayo, mzee huyo anaelezewa kuwa mwingi wa   hamaki ambazo zilivuka mpaka alipolewa. Vile vile, amesawiriwa kama   mwanamume ambaye ni mwingi wa matusi anayoyatumia kama mbinu ya   kuwakosoa mabinti wake    uk. 14   . Tabia ya Masumbuko inamwathiri Idi ambaye   mara kwa mara anawatusi dada zake kwa kuwaita bidhaa zilizohifadhiwa   nyumbani zikingoja wakati mwafaka wa kuuzwa    uk. 14   . Ukatili wa Masumbuko   pia unamfanya Idi kuingiwa na kasumba inayomfanya kufikiri kuwa njia pekee ya   kurekebisha tabia ni kutumia adhabu kali. Jambo hili linadhihirika kupitia kauli   yake kwa Tumaini:   “Baba amekasirika Tuma! Alimwambia Mashaka amtayarishie   gunia tupu kisha akachukua panga na kuelekea shambani.‟‟   uk.      .   Tabia nyingine ya Masumbuko inayomwathiri Idi kwa njia hasi ni ile ya   kumpasha Idi adhabu kali inayodhamiriwa kumtia usugu. Mzee huyo anadhani   kuwa adhabu kama hiyo ni njia mujarabu ya kumwandaa mtoto wa kiume   kuyakabili maisha magumu kiume. Jambo hili inadhihirika kupitia kauli ya   Masumbuko kuwa Idi alikuwa mtoto wa kiume wala si wa kike na kwamba   alihitaji kuwa na moyo wa shujaa kama yeye    uk. 14   . Aidha, adhabu kali   anayowapitishia watoto wake inadhamiriwa kutekeleza jukumu hilo. Matamshi ya   Masumbuko na adhabu yake kali vinamtia Idi „usugu‟ na kumfanya kuyaona   mambo kwa mtazamo wa ubabedume. Kwa mfano, anamdhihaki Tumaini kwa   kumwambia kuwa tohara si jambo ambalo lingemfanya    Tumaini    kuogopa na   kutoroka nyumbani    uk. 29   . Aidha, Idi anadhihirisha tabia ya ubabedume kwa   Tumaini anapomwambia kupitia maneno yafuatayo:   “…si utaolewa tu.”   uk. 29   .   Tabia ya Idi ya kuwadunisha dada zake kupitia matamshi haya na mengine,   imechochewa na baba yake. Mabitla    2006    anaeleza kuwa baadhi ya wazazi   hudhihirisha ukatili kwa watoto wao hasa wa kiume wakati wanapowapitishia   adhabu kali kama njia moja ya kuwatia ukakamavu kupambana na maisha   magumu ya baadaye. Watoto waliopitia ukatili wa aina hii hujifunza tabia ya   kuyakabili mambo kiume na kulipiza kisasi badala ya kutafuta msaada kutoka   kwa watu wengine. Nao Watson, Fischer, Andreas & Smith    2004    wanaeleza   kuwa watoto ambao wamekuwa wahanga wa ukatili hugeuka kuwa katili   wakidhani kuwa hiyo ni njia moja ya kuzuia ukatili wowote wanaoutazamia   kujitokeza katika mazingira yao. Mawazo ya wataalamu hawa yanaafikiana na   kauli ya Momanyi    2006    ambaye anasimulia kuwa mojawapo ya mambo   yanayomfanya Masumbuko kuwa katili ni adhabu kali aliyokuwa akipashwa na   baba yake alipokuwa mtoto    uk. 66   . Kinasimuliwa kisa kimoja ambapo baba   yake Masumbuko alimwadhibu vikali mpaka mwili ukatoja damu na viboko   kuvunjikia mwilini. Adhabu yenyewe ilijiri Masumbuko aliposusia kula chakula   kwa sababu ya wivu wa kumwona dada yake amevaa viatu vipya alivyozawidiwa   na wazungu fulani waliotembea kijijini    uk. 65   . Momanyi anahitimisha kisa   chake kwa kauli ifuatayo:   “Adhabu kali ambayo Masumbuko alikuwa akiwapasha watoto   wake yamkini ilikuwa ni njia moja ya kulipiza kisasi kutokana na   ukatili aliokutishwa na baba yake”    uk. 66   .   Dhuluma za kinyumbani zinaashiriwa na waandishi wa vitabu teule vya fasihi ya   watoto kuwa sababu nyingine iliyochangia ukatili wa watoto. Katika riwaya ya   Tumaini Masumbuko anadhihirisha udhalimu wa kinyumbani kupitia makeke na   vishindo vya mara kwa mara anavyomfanyia mkewe mbele ya watoto. Mwandishi   anaeleza kwamba mkewe Masumbuko, alikuwa mnyamavu yamkini kutokana na   vishindo hivyo. Hali hii inasawiriwa na mwandishi kupitia kauli zifuatazo:   “Bi. Amina hakutaka kuivunja nyumba yake kwa kumfanyia   mumewe vitimbi. Alihiari shingo upande kuvumilia unyanyasaji   huo…ilimradi awalee wanawe na kusitiri nyumba yake.”    uk. 13   .   Dhuluma za kinyumbani zinadhihirika bayana Masumbuko anapomshambulia   mkewe kwa sababu ya binti yao kuhepa tohara. Picha hii ya kuogofya   inajidhihirisha katika dondoo lifuatalo:   “Kabla ya mkewe kumjibu, Masumbuko alimrushia ule ufito kwa   nguvu zake zote. Ufito ulifyatuka kama mshale, ukayoyomea kwa   Bi. Amina ambaye alichutama ghafla na kuupisha. Ufito uliupiga   dhoruba kali mpapai uliokuwa umepandwa hapo uani ukakatika   vipande viwili.‟‟   uk. 36      Matamshi ya kikatili ya Idi yamechangiwa pia na makeke na vishindo vya baba   yake. Mabitla    2006    anafafanua kuwa wazazi ambao hujaribu kutatua matatizo   yao kwa kulaumiana na kufanyiana kelele, kutusiana au kupigana mbele ya   watoto huwaathiri kwa njia hasi. Watoto hawa hugeukia ukatili wakidhani kuwa   ni njia moja ya kusuluhisha tofauti zao.   Kutokana na maoni ya watafiti wa fasihi ya watoto walioangaziwa pamoja na   waandishi wa vitabu teule vya fasihi ya watoto, inabainika kwamba tabia ya   ukatili miongoni mwa watoto husababishwa na mambo kadhaa yanayochangiana.   Bandura    1977    anaeleza kwamba mambo kadha huchangiana katika kufunza   tabia ya ukatili yakiwamo ufahamu na mazingira. Kwa hivyo, ili kuielewa vyema   tabia hiyo ni muhimu kuyaangalia mambo haya kwa pamoja.   Sababu za kijamii   Ukatili miongoni mwa watoto huendelezwa kwa njia ya kutazama tabia ya ukatili   ya watu wengine ambao ni vielelezo katika jamii, kuinakili tabia hiyo kwenye   mawazo na hatimaye kuitumikiza na kuiendeleza    Bandura, 1977   . Perry, Perry,   & Boldizar    1991    wanaeleza kuwa sababu za kimazingira zinazosababisha ukatili   miongoni mwa watoto hujumuisha watu fulani ambao ni vielelezo na ambao   watoto huiga tabia zao, mambo fulani yanayoimarisha na kuchochea ukatili   pamoja na yale ambayo humkatisha tamaa mtoto.   Katika riwaya ya Tumaini, mfanyabiashara anayeitwa Karim ananunua madaftari   ambayo Majuto na Kijungwe wanayaiba kutoka shuleni mwao    uk. 20   . Kitendo   hiki kinakuwa mojawapo ya mambo yanayochochea na kuimarisha tabia ya wizi   ya vijana hao. Bwana Karim mwenyewe anakuwa mwathiriwa wa ukatili ambao   anaupalilia wakati Majuto na wenzake watatu wanaiba kisanduku cha vito   kwenye duka lake    uk. 109   . Mwandishi anaeleza kwamba katika harakati za wizi,   Majuto na wenzake walimwingilia mkewe. Kitendo cha Karim cha kupokea mali   ya wizi kutoka kwa watoto kinachochea na kuimarisha tabia ya watoto hao. Suala   hili linaeleweka vyema kupitia maelezo ya Perry, Perry, & Boldozar    1991      wanaoelezea jinsi watu fulani ambao ni vielelezo katika jamii huwa sababu   mojawapo ya watoto kuiga tabia ya ukatili.   Matumizi ya dawa za kulevya   Matumizi ya dawa za kulevya yameelezewa na waandishi wa vitabu teule vya   fasihi ya watoto kama sababu nyingine iliyochangia tabia ya ukatili miongoni   mwa watoto. Katika riwaya ya Siku Njema, Selemani Mapunda anaelezewa kuwa   mvutaji hodari wa bangi    uk. 20   . Bangi yenyewe inamzuzua na kumfanya   kutenda mambo ya kichakaramu yanayowafanya watu kumwita punguani    uk.      . Baadhi ya mambo hayo ni pamoja na kuwadhulumu kimapenzi mabinti wa   watu, kuiba mali na magari na kuwajeruhi baadhi ya watu wakati wa kujilipizia   kisasi miongoni mwa mengine. Katika riwaya hiyo, Bakari Salim anasawiriwa   kuwa mraibu wa bangi. Maneno ya Rashid yanaidhihirisha tabia hiyo.   “Nimemuusia siku nyingi aate kuwa sinzia na masikio kayatia   pamba. Pengine ni ile bangi anayovuta imchocheayo.”    uk. 64      Matumizi ya dawa za kulevya yanamchochea Bakari kujitosa katika wizi wa   kimabavu ili kupata pesa za kununua bangi. Kinasimuliwa kisa ambapo   ananyakua kibeti cha mwanamke mmoja mtalii na kujaribu kutoroka nacho.   Mwanamke huyo anapiga kamsa na umati wenye hasira unamshika Bakari na   kuanza kumpiga kitutu    uk. 60-61   . Uvutaji wa bangi unakuwa sababu ya tamaa   ya Bakari ya kutaka pesa na tamaa ya pesa inasababisha wizi wa kimabavu.   Matendo haya yanathibitisha ukweli wa hoja ya Bandura    1977    kuwa tabia ya   ukatili husababishwa na mambo mbalimbali yanayochangiana   Katika riwaya ya Lulu ya Maisha, Omido amesawiriwa kama mraibu wa dawa za   kulevya kama vile bangi, pombe haramu, sigara na kokeini    uk. 47   . Aghalabu,   Omido alivuta bangi na kutumia kokeini waziwazi bila kuwachelea polisi.   Matumizi ya dawa za kulevya yanakuwa kichocheo cha kijana huyu kujiingiza   katika matendo ya ukatili kama vile kuwavamia watu katika nyumba zao wakati   wa usiku na kuwaibia    uk. 60   . Kinasimuliwa kisa ambapo Omido akishirikiana   na vijana wa rika lake wanamwibia mfanyakazi anayeitwa Sultani. Polisi   wanaanza kumsaka kutokana na ukatili huo    uk. 47-48   . Aidha, uraibu wa dawa   za kulevya unamfanya Omido kudhihirisha ukatili kupitia kauli zake   zinazoelekezwa na hasira anazozitamka kwa dada yake kila wakati alipomwuliza   kuhusu alipokuwa akitoa pesa za kununua vitu ghali    uk. 46   . Mabitla    2006      anaeleza kwamba wanaotumia dawa za kulevya hupandwa na hasira haraka hasa   wanapokosolewa kitabia.   Katika riwaya hiyo, Maanzo amesawiriwa kama mlevi wa pombe na mvutaji wa   bangi. Sue anaeleza tabia hiyo kwa maneno yafuatayo:   “Maanzo alionekana akiwa amelewa tayari na alikuwa na msokoto   wa bangi aliokuwa anavuta akiuficha nyumanyuma mgongoni.”      uk. 51      Uraibu wa pombe na bangi unamfanya Maanzo kuwa jambazi sugu   linaloshirikiana na akina Omido katika genge la RIZIKI kuwaibia wakazi wa   Kisera    uk. 51   . Imtiaz, Yasin & Yaseen    2010    wanaeleza kwamba miongoni   mwa sababu ambazo mara kwa mara huchangia ukatili wa vijana ni matumizi ya   vileo na dawa za kulevya. Nao Johnson & Belfer    1995    wanaeleza kwamba dawa   za kulevya husababisha ukatili kupitia ushawishi unaoletwa nazo na matendo   yanayohusiana na ulanguzi wa dawa zenyewe hasa miongoni mwa watu wenye   kipato cha chini.   Ushawishi wa marika   Kichocheo kingine kinachoashiriwa na waandishi wa kazi teule za fasihi ya   watoto kwamba kinasababisha ukatili miongoni mwa watoto ni ushawishi wa   marika. Mabitla    2006    anaeleza kwamba wanaojiunga na magenge ya hirimu   hushurutika kufuata kanuni zilizowekwa na magenge hayo ili kukubalika na   kudumisha urafiki. Meter, Casper & Card    2015    nao wanaeleza kuwa tabia ya   ukatili miongoni mwa watoto huchochewa kwa kuiga matendo ya hirimu katika   magenge. Katika riwaya ya Siku Njema, Selemani Mapunda anatekeleza matendo   ya ukatili akishirikiana na magenge ya vijana wa rika lake. Katika mji wa Tanga,   anamshambulia hedimasta wa shule ya Tanga akishirikiana na vijana hao    uk. 20   .   Anapokimbilia jiji la Mombasa, anashirikiana na Bakari na magenge mengine   katika kutekeleza visa vya wizi wa kimabavu    uk. 102   . Katika riwaya hiyo,   Bakari anapotoka jela na kukuta nyumba yao imetiwa kufuli, anahiari kwenda   kuishi na „rafikize‟ licha ya ushawishi wa Rashid wa kutaka akae naye    uk. 65   .   Kutokana na ushawishi wa marika, Bakari anapotoka zaidi kitabia. Yeye na   Selemani Mapunda wanapopigwa risasi na kuuawa na polisi, vyombo vya habari   vinaeleza kuwa walikuwa miongoni mwa genge lililowahangaisha wakazi wa   Mombasa kwa muda mrefu    uk. 130-131   .   Katika riwaya ya Tumaini, Majuto, Kijungwe na vijana wengine wanahamia   kwenye madanguro ya mtaa wa Mkwajuni ambapo wanaungana na vigoli kutoka   mtaa huo kufuja mali na ngawira nyingine    uk. 111   . Majuto anamvamia mke wa   mfanyabiashara anayeitwa Karim akiwa kwenye genge la vijana wengine   akiwamo Kijungwe    uk. 109   . Majuto na Kijungwe na genge lake wanajaribu   kuiba kwenye ofisi za D.O ila mpango wao unatibuliwa na polisi ambao   wanampiga Majuto risasi mguuni na Kijungwe begani    uk.143   . Katika shule ya   Kivulini, Majuto anashirikiana na Kijungwe kutekeleza matendo ya ukatili.   Mwandishi anasema kwamba vijana hao wawili walikuwa na ukaidi   uliowasumbua walimu na wanafunzi    uk. 20   . Kisa kimojawapo cha usumbufu   huo kinadhihirika wanapovunja ofisi ya mwalimu mkuu, Bwana Mwadime, kuiba   madaftari na kuyauza kwa Bwana Karim    uk. 20   . Majuto anapofukuzwa shuleni   kwa sababu ya kuwaasi walimu, Kijungwe naye anakatisha masomo yake na   kujiunga naye katika kutekeleza visa mbalimbali vya uhalifu. Bi. Halima   anamsimulia mumewe tukio ambapo Majuto na genge lake wanakimbizwa na   polisi baada ya kuiba kisanduku cha vito cha Karim. Kauli ya Bi. Halima   inatueleza kuwa Majuto alikuwa akishirikiana na genge kubwa.   “Nasikia Majuto amejificha katika mtaa mwingine pamoja na   washirika wake.”   uk. 110   .   Matukio haya katika riwaya ya Siku Njema na Tumaini yanaonyesha jinsi   ushawishi wa marika unaweza kuwa na mchango mkubwa katika tabia ya ukatili   ya watoto. Katika riwaya ya Lulu ya Maisha, maisha ya Omido yanabadilika   kutokana na ushawishi wa hirimu zake. Maelezo ya Sue yanadhihirisha athari   hiyo.   “Omido ndiye aliyenitia uchungu zaidi. Angekuwepo angerudi   shuleni hata yeye. Lakini aliaathiriwa na hirimu zake kuamini si   vibaya kula cha haramu kisicho chako cha halali.‟‟   uk. 60   .   Katika riwaya hiyo, kijana Maanzo anaelezewa kuwa mmoja wa „wanachama‟ wa   genge linalojiita RIZIKI ambalo linawahangaisha wakazi wa mtaa wa Kisera   kutokana ma matendo yao ya wizi wa kimabavu. Matukio ya ushawishi wa   marika katika riwaya hizi tatu yanaeleweka vyema kupitia maelezo ya Meter,   Casper & Card    2015    kwamba tabia ya ukatili ya watoto inaweza kuchochewa na   matendo ya hirimu zao katika magenge.   Imani na itikadi katika jamii   Imani na itikadi zinazotawala katika jamii ya mtoto ni mambo mengine   yanayochangia tabia ya ukatili. Katika riwaya ya Siku Njema, imani za wenyeji   wa mji wa Tanga kuhusu ndoa inajitokeza kuwa sababu mojawapo inayochangia   ukatili miongoni mwa watoto. Kitendo cha kumzaa mtoto nje ya ndoa katika jamii   hiyo kinachukuliwa kuwa haramu. Jambo hili linaifanya jamii hiyo kudhihirisha   ukatili kwa watoto waliozaliwa nje ya ndoa kwa kuwaita majina kama vile   „wanaharamu‟ na „wasi baba‟. Taswira hiyo ndiyo inayojitokeza katika shule ya   Tanga ambapo Selemani Mapunda na wanafunzi wenzake wanadhihirisha ukatili   waliojifunza katika jamii yao dhidi ya Kongowea Mswahili. Kila wakati   Kongowea Mswahili alipowashinda akina Mapunda masomoni, walimwonea gere   na kumuumbua kwa kauli „mwanaharamu msi baba‟    uk. 8   .   Imani nyingine iliyotwala mji wa Tanga ni ile ya usihiri na mambo ya uganga.   Imani hii imeenea hata miongoni mwa watoto. Katika riwaya ya Siku Njema,   Selemani Mapunda anasemekana kwenda kwa mganga wa Tanga ili kupigiwa bao   na kuelezewa chanzo cha kutofaulu kwake masomoni. Mganga huyo anamweleza   kuwa Kongowea Mswahili ndiye aliyekuwa amemroga    uk. 8   . Ulaghai wa   mganga unamfanya Mapunda kumchukia Kongowea Mswahili na kumwandama   ili kulipiza kisasi. Chuki hiyo inadhihirika kupitia ujumbe wa kutisha ambao   anamwandikia Kongowea Mswahili kwenye choo cha wapangaji:   “Kongoweya wewe ndiye uliniharipiya bahati yangu, ulipokimbilia   Mwambasa ulifikili sitokupata. Nitakuua…”    uk. 100      Aidha, Kongowea Mswahili mwenyewe anaeleza jinsi ulaghai wa mganga   unavyokuwa sababu ya Selemani Mapunda kumchukia. Kauli ifuatayo inaeleza   jambo hilo:   “Maisha yangu yalikuwa hatarini. Ulaghai wa mpiga ramli, kisasi   na bangi ndizo dira zilizomuandisi Selemani.”   uk. 103   .   Utabaka katika jamii   Katika riwaya ya Lulu ya Maisha, mwandishi anaonyesha jinsi utabaka katika   jamii wanamokulia watoto unaweza kuwa sababu mojawapo inayosababisha   ukatili miongoni mwa watoto. Katika riwaya hiyo, watu waliojaliwa nafasi ya hali   maishani wanaamini kuwa umaskini unatokana na kukosa kusoma. Kwa hivyo,   wanaoishi katika mitaa ya mabanda na kufanya kazi za shokoa ili kujikimu   wanachukuliwa na wenzao wenye kipato kama wajalaana waliokataa kusoma.   Jambo hili linajidhihirisha kupitia mazungumzo baina ya Sue na baba yake   ambayo yanarejelea wakazi wa mtaa wa mabanda wa Kisera: Sue anapomwuliza   baba yake kosa lilikuwa la nani watu wale wakaishia kuishi maisha ya   kutamausha, anaeleza kuwa ni lao kwa sababu walikataa kusoma    uk. 8   . Kwa   upande mwingine, maskini wanawaona waliojaliwa mali kama watu wenye kiburi   na ubinafsi. Jambo hili linajitokeza bayana familia ya Tiito inaposhuka ngazi.   Mke wake anapoamua kuhamia mtaa wa Kisera kwa kushindwa kumudu kodi ya   nyumba kwenye mtaa wa fahari wa Onyoka, anakumbana na mwanamke mmoja   muuzaji wa kibanda anayemdhihaki kwa maneno yafuatayo:   “Walikuwa wakiringa. Dunia ni ya kuringia?‟‟   uk. 15      Chuki na uhasama baina ya matabaka haya mawili unakuwa chanzo cha matendo   ya uhalifu kama vile wizi unavyodhihirika kupitia kwa wahusika watoto. Watoto   hawa ambao wazazi wao wanakaa katika mtaa wa Mabanda wa Kisera wanaingia   katika nyumba za majirani zao kuwaibia kwa kutumia nguvu. Omido anajipata   katika hali hiyo wazazi wake wanapohamia katika mtaa wa Kisera. Maisha   yanapokuwa magumu katika mtaa huu kutokana na kudodora kwa afya ya mama   yake na hatimaye kutoweka kwake, anaamua kujitosa katika wizi wa kimabavu ili   „kujichumia‟. Mwandishi anaeleza kwamba aliingia kwenye nyumba za watu na   kuiba mali waliyoyapata kwa jasho lao bila dhamira yake kumhukumu    uk. 60   .   Athari nyingine ya imani potovu baina ya matajiri na maskini inavyojitokeza   katika riwaya hii inatokana na chuki inayopulizwa na wazazi wenye nafasi ya hali   kwa watoto wao kuhusu „ukosefu‟. Sue anaamini kuwa maisha waliyoishi watu   wa mabanda yalikuwa ya kishenzi na ya kujitakia kwa sababu ya kutotaka   kusoma. Hivi ndivyo anavyosema:   “…nilishangaa jinsi ambavyo ningeishi hayo maisha ya kishenzi…   waliyokaa wale watu baba aliowaita walaaniwa wa   ulimwengu.”   uk. 8      Watson, Fischer, Andreas & Smith    2004    wanaeleza kuwa watoto walioathiriwa   na masuala fulani hasi katika jamii yao huwa katili kwa kuamini kuwa ukatili ni   njia moja ya kuyazuia masuala hayo hasi. Mabitla    2006    naye anaeleza kuwa   watoto hugeuka katili wanapotazama matendo fulani ya ukatili yakiruhusiwa au   kutukuzwa katika jamii yao.   Sababu zinazohusiana na shule   Lengo la shule ni kutoa mafunzo kwa wanafunzi ili kukuza maarifa na ujuzi   ambao utawasaidia kupata ajira, kuendeleza taaluma zao na kuchangia katika   ustawi wa jamii    Smith, 2003   . Smith anaendelea kufafanua kuwa shule ni   mazingira mwafaka kwa watoto na vijana kutangamana na wenzao, walimu na   wafanyakazi wengine wa shule. Ni katika mazingira hayo ambapo watu walimu   na wafanyakazi wengine wa shule huwasisitizia watoto kuiga tabia na mienendo   ambayo inakubalika shuleni. Hata hivyo, watoto hujikuta wakiiga tabia ngeni   kutoka kwa wenzao kwenye Makundi. Baadhi ya tabia hizo huwa za kikatili na   zinazokinzana na zile walizoelekezwa na watu wazima kuzifuata. Katika riwaya   ya Siku Njema ukatili wa kimatamshi katika shule ya Tanga unaashiriwa   kusababishwa na ushawishi wa hirimu za wanafunzi. Kongowea Mswahili   anaelezea ukatili huo kwa maneno yafuatayo:   “Nilipowashinda masomoni, wenzangu walisikika   wakikengemeka, “Hiki kitoto kichekechea kinatushindaje   masomoni, kwani kina akili nyingi vipi?‟‟ Wengine walianza   kunionea kijicho na kuniramba kisogo. Wenye ushupavu na ushari   walinibeua waziwazi, bila kificho, na kuniita „„kikojozi‟‟ au   „„mwanaharamu”.‟   uk. 8   .   Tabia ya ukatili ya baadhi ya wanafunzi wa Tanga inachochewa na makundi ya   wanafunzi. Selemani Mapunda ni mmoja wa wanafunzi wenye ushawishi   mkubwa katika makundi hayo kutokana na maelezo ya Kongowea Mswahili.   Anasema kwamba hakuna aliyemdunisha na kumuumbua kuliko kijana mmoja   aliyeitwa Selemani Mapunda    uk. 8   . Watoto wengine ambao wamesawiriwa   kwamba wameathiriwa na ushawishi wa kimakundi ni binamu zake Kongowea   Mswahili ambao ni Daniel, Butambo na Rehema. Hawa wanaelezewa na   Kongowea Mswahili kwamba hawakutaka hata chembe kunasibishwa naye.   Kongowea Mswahili anaeleza kwamba alipochekwa, binamu zake walicheka na   waliomcheka    uk.8   . Ukatili unaotokana na ushawishi wa hirimu vile vile   unajitokeza katika riwaya ya Tumaini. Majuto na Kijungwe wanachocheana   katika kutekeleza visa vya utovu wa nidhamu ambao unaelezewa kuwa   ulimsumbua sana mwalimu mkuu wa shule ya Kivulini    uk. 20   . Ijapokuwa   Majuto na Kijungwe wanaelezewa kuwa na tabia inayorandana sana, yapo   mambo mengi ambayo yanaonyesha kuwa Kijungwe ameathiriwa na tabia ya   Majuto. Kwanza, Majuto anapofukuzwa shuleni baada ya matendo yake ya ukatili   kukithiri, Kijungwe pia anaacha shule na kujiunga naye katika kutekeleza uhalifu.   Licha ya hayo, katika matukio mengi ya uhalifu, Majuto anakuwa katika mstari   wa mbele huku Kijungwe akisawiriwa kuwa kikaragosi chake    uk. 20, 53, 71, 111   na 143   . Katika riwaya ya Lulu ya Maisha, udhalimu wa wanafunzi dhidi ya   wenzao unashawishiwa na hirimu. Sue anasimulia jinsi wanafunzi wa shule ya St.   Mary‟s Girls Boarding wanavyodhihirisha ukatili wa kimatamshi dhidi yake   anapojiunga na shule hiyo. Baadhi yao walimwamrisha kuwarejelea viranja kwa   kutumia jina „your honour‟    uk. 70   . Smith    2003    anaeleza kuwa katika   mazingira ya shule, kila mwanafunzi huja na tabia tofauti ambayo amejifunza   katika jamii yake. Wanafunzi hawa hukutana na hirimu zao ambazo huwafunza   tabia zaidi; nyingine zinazokinzana na jamii.   Adhabu kali na kukosekana kwa mikakati mwafaka ya kurekebisha na kudhibiti   visa vya utovu wa nidhamu katika baadhi ya shule kunaashiriwa na waandishi wa   vitabu teule vya fasihi ya watoto kama sababu nyingine inayochangia ukatili   miongoni mwa watoto. Grundy & Blandford    1999    wanaeleza kwamba wadau   wa elimu wanapaswa kung‟amua kuwa utovu wa nidhamu shuleni si tukio la   muda mfupi hivyo basi wanapaswa kuibuka na mikakati kabambe ya kuikabili   tabia hiyo badala ya kutumia suluhu za muda mfupi ambazo huenda zisiwe na   matokeo ya kuridhisha. Katika riwaya ya Siku Njema, hedimasta wa shule ya   Tanga anajaribu kuirekebisha tabia ya Selemani Mapunda ya kutozingatia usafi   wa kibinafsi kwa kumwamrisha kuoga mbele ya wanafunzi wenzake.   Tukio hili linasimuliwa na Kongowea Mswahili kwa maneno yafuatayo:   “Hedimasta aliwaamuru vigoli wawili wajaze maji kwenye   karai….Basi kengele ya paredi ililia, shule nzima ikajumuika   pamoja. Maji yale yakaletwa mbele ya hadhara…Hedimasta   akamwita Selemani Mapunda na kumpa kipande cha sabuni ya   Sunlight. Kisha akamwamuru aoge mbele ya kaumu ya   wanafunzi.”   uk. 20      Ijapokuwa adhabu ya mwalimu mkuu ilikuwa na nia nzuri ya kuirekebisha tabia   ya Mapunda ambayo inaelezewa kwamba iliwasumbua wenzake, ni kali mno.   Badala ya adhabu yenyewe kuleta matokeo chanya, inaishia kuwa chanzo cha   Mapunda kutoroka shule. Kuambiwa kuoga kadamnasi ni jambo ambalo linamtia   Selemani Mapunda woga na aibu na kufanya viwango vyake vya kujithamini   kushuka. Hali hii inadhihirika kupitia maneno anayoyatamka wakati   anapomshambulia mwalimu mkuu:   “Ati alitaka nioge mbele ya hadhara ile. Wallahi! Tutaliua hili. Na   liwe liwalo.‟‟   uk.21      Aidha, adhabu ya mwalimu mkuu inakuwa chanzo cha Selemani Mapunda   kulipiza kisasi dhidi yake wanapomvamia na vijana wengine nje ya shule    uk. 20   .   Adhabu inayokaribiana na ya Mapunda inadhihirika katika riwaya ya Tumaini.   Mwalimu mkuu, Bwana Mwadime, anajaribu kuirekebisha tabia ya utovu wa   nidhamu ya Majuto kwa kumwamuru kupiga magoti mbele ya wanafunzi   wenzake kisha anamfukuzia nje ya darasa somo linapoendelea    uk. 21   . Adhabu   ya Bwana Mwadime inaelezewa kumkasirisha Majuto ambaye anachukua mawe   na kumrushia mwalimu kupitia dirishani. Isitoshe, hatua ya mwalimu mkuu ya   kumwandikia Majuto barua kali ya kumfukuza shuleni inadhihirika kama suluhu   ya muda mfupi ya kupunguza udhia shuleni. Hata hivyo, tabia ya ukatili ya kijana   huyo inakithiri anapopata uhuru mwingi nje ya shule. Hivi ndivyo mtunzi wa   riwaya ya Tumaini anavyolisimulia tukio hilo:   “Baada ya kufukuzwa shule alikuwa    Majuto    tisho mitaani.   Aliwaibia watu mali zao na kubaka mabinti za watu kwa   kuwavizia vichochoroni    uk. 71   .   Blandford    1998    anaeleza kwamba iwapo wanafunzi hawajiheshimu, basi   hawawezi kuwaheshimu wengine. Mtaalamu huyu anaendelea kufafanua kuwa   watoto ambao hawajithamini hudhihirisha tabia ya ukaidi na huwa wagumu   kuelekeza. Hasira na udhia    frustration    wao huwafanya watende mambo bila   kuwazia kwa kina na kuishia kusababisha usumbufu kwa wale wanaotagusana   nao.   Katika riwaya ya Tumaini, Majuto anapoanza kudhihirisha tabia ya ukatili   darasani ambapo anawaibia wanafunzi wenzake vitabu, kalamu na hata mabegi      uk. 71   , udhaifu mmoja unaodhihirika kupitia mwalimu wa darasa la Majuto ni   kutochunguza ili kufahamu mwanafunzi anayehusika katika wizi wa nyenzo za   wanafunzi na kuirekebisha tabia hiyo mapema. Kutochukuliwa kwa tahadhari   zifaazo kunachangia kuzorota kwa tabia ya Majuto inavyoelezewa na mtunzi kwa   maneno yafuatayo:   “Wizi ule wa darasani sasa ulikita mizizi na kumfanya Majuto   kuwa mwizi mtajika.”   uk. 71   .   Katika riwaya ya Siku Njema, shule ya Tanga ina wanafunzi katili ambao   wanamdhalilisha Kongowea Mswahili anapowashinda masomoni. Baadhi ya   matusi na dhihaka zinazoelekezwa kwa Kongowea Mswahili ni za waziwazi   anavyosema mwenyewe: “wenye ushupavu na ushari walinibeua waziwazi bila   kificho na kuniita „kikojozi‟ au „mwanaharamu‟    uk. 8   . Isitoshe, baadhi ya   wanafunzi, kwa mfano Selemani Mapunda, wanachukua hatua ya kwenda kwa   waganga kupigiwa bao na kuelezewa kwa nini hawakuwa wakifanya vyema   masomoni. Msururu huu wa utovu wa nidhamu ungedhibitiwa iwapo shule husika   zingeweka mikakati mwafaka ya kukabili visa hivyo wanavyoshauri Grundy &   Blandford    1999   .   Katika riwaya ya Lulu ya Maisha, dhuluma za wanafunzi dhidi ya wenzao   zinajidhihirisha katika shule ya St. Mary‟s Girls Primary Boarding ambapo Sue   anadhalilishwa na wanafunzi wenza anapojiunga na shule hiyo    uk. 70   . Kulegea   kwa mwalimu katika kudhibiti tabia hasi za wanafunzi kunavuruga mchakato wa   ujifunzaji    Blandford, 1998   .   Sababu kadha za mazingira ya shuleni zinachangiana katika kukuza tabia ya   ukatili miongoni mwa watoto inavyodhihirika katika riwaya teule za fasihi ya   watoto. Baadhi ya sababu hizo zinaweza kuwa na hatari ya kiwango cha juu ya   kusababisha ukatili ilhali nyingine zinajidunduliza moja juu ya nyingine na   kufikia kiwango cha kusababisha ukatili    Watson, Fischer, Andreas & Smith,      . Hali hii inakubaliana na mhimili wa nadharia ya ujifunzaji wa kijamii ya   Bandura    1977    unaeleza jinsi mambo mbalimbali yakiwamo ujifunzaji na   mazingira huchangiana katika kusababisha tabia ya ukatili miongoni mwa watoto.   Athari Za Ukatili wa Watoto kwa Wahusika Wengine Katika Vitabu   Teule vya Fasihi ya Watoto   Matendo ya watoto katili huwa na athari mbalimbali kwa watu wengine katika   jamii    Ndibalema, 2003, Omoteso, 2010, Mabitla, 2013 na Tambawal, 2017   .   Kwa mujibu wa Ndibalema, watoto katili huwakosesha watu usalama,   huwadhalilisha wenzao na kufanya viwango vyao vya kujithamini kushuka.   Omoteso    2010    naye anaeleza kuwa ukatili wa watoto kwa watoto wengine   huwatia woga unaowafanya kuchukia mazingira ya shule kwa kuyaona kama   yasiyo salama Vilevile watoto hao hukumbwa na madhara ya muda mrefu ya   kisaikolojia ambayo huwafanya kujitenga na wenzao kwa kuhisi kutokuwa na   thamani. Utafiti huu utashughulikia athari za aina tatu ambazo ni pamoja na athari   zinazoonekana bayana, za kisaikolojia na zile zinazowafanya waathiriwa   kujitenga na wanajami wengine.   Athari zinazoonekana bayana   Athari zinazojidhihirisha bayana hutokana na majeraha ya kimwili   yanayosababishwa kwa matumizi ya mikono au fimbo miongoni mwa silaha   nyingine    Kavuria, 2008   . Katika riwaya ya Siku Njema, Selemani Mapunda na   wenzake wanampiga na kumjeruhi mwalimu mkuu wa Tanga. Mwandishi   anaeleza kuwa mwalimu huyo ambaye alikuwa akigaragara chini kutokana na   kipigo cha Mapunda na wenzake alikuwa amejeruhiwa vibaya kichwani. Jeraha   hilo ambalo linasababishwa na kigongo cha Selemani Mapunda linamfanya   hedimasta kuvuja damu kwa wingi.    uk. 21   . Katika riwaya ya Tumaini, Majuto   na vijana wengine watatu wanamvamia mke wa mfanyabiashara anayeitwa Karim   na kumkaba koo kiasi cha kumfanya azirai kisha wanatoweka na kisanduku chake   chenye vito    uk. 109   . Tambawal    2017    anafafanua kuwa mikwaruzo, michubuko   na makovu yanayoachwa kwenye ngozi ya waathiriwa wa ukatili wa watoto ni   miongoni mwa athari zinazoonekana bayana. Waandishi wa riwaya hizi   wameziakisi athari zinazotokana na usababishaji wa majeraha kiuhalisia. Visa vya   watoto wanaowavamia wanajamii wengine na kuwasababishia majeraha mwilini   vimekuwa vikiripotiwa mara kwa mara na vyombo vya habari. Kwa mfano,   katika gazeti la The Standard Abuga    2021    anasimulia tukio ambapo   mwanafunzi wa kidato cha tatu katika Shule ya Upili ya Kisii anasemekana   kuwadunga walimu wawili kisu na kuwajeruhi vibaya. Tukio hilo lilijiri   mwanafunzi mwenyewe alipoulizwa sababu iliyomfanya kuchelewa kuripoti   shuleni.   Athari nyingine zinazoonekana bayana zinajidhihirisha kupitia wizi, unyang‟anyi   na uharibifu wa mali    Lawson, 2005   . Katika riwaya ya Tumaini, Majuto na   Kijungwe wanavunja ofisi ya Bwana Mwadime na kuiba madaftari    uk. 20   .   Wazazi wa vijana hao wanaathirika kiuchumi kwa sababu wanashurutishwa na   usimamizi wa shule kulipa gharama ya mali iliyoibwa. Vilevile, wanafunzi wa   shule ya Kivulini wanaathiriwa na kitendo cha Majuto cha kuwaibia vitabu,   kalamu na mikoba    uk. 71   . Licha ya hayo, kinaripotiwa kisa ambapo Majuto   anaiba baiskeli na kuiendesha kwa kasi na kutokomea mtaa wa mabanda    uk. 70   .   Katika riwaya ya Siku Njema, Selemani Mapunda na Bakari wanasawiriwa kama   wezi wa mali na magari    uk. 130-131   . Katika riwaya ya Lulu ya Maisha,Omido   anasawiriwa kama mwizi ambaye anaingia katika nyumba za majirani zake na   kuwaibia mali waliyoichuma kwa kuawa jasho    uk. 60   . Mwandishi anasimulia   kisa kimoja ambapo Omido na genge lake wanamwibia mfanyabiashara   anayeitwa Sultani    uk. 48   . Bourguignon    2000    anafafanua kuwa wizi na   unyanganyi ni miongoni mwa athari zinazoonekana bayana. Matendo hayo   hudidimiza uchumi, husababisha umaskini na kutokuwepo kwa usawa hivyo basi   kutoa mwanya wa mzunguko wa visa vingine vya ukatili. Athari hizi pia   zimeakisiwa kihalisia na waandishi wa vitabu teule vya fasihi ya watoto; jambo   ambalo linathibitisha kuwa ni matukio ambayo hutokea katika jamii. Kindiki      2009    anaeleza kwamba uharibifu wa mali unaotekelezwa na wanafunzi shuleni   umekuwa ukiangaziwa mara kwa mara na vyombo vya habari nchini Kenya.   Mtaalamu huyu anaendelea kufafanua kwamba licha ya kuwa serikali ya Kenya   imekuwa ikiweka mikakati ya kukabiliana na uharibifu huu, bado ungali tatizo   shuleni. Ndambuki    2016    naye anaeleza kuwa wizi miongoni mwa wanafunzi   hasa katika shule za umma za mabweni umekuwa tatizo linaloathiri maisha ya   wanafunzi wanaosomea shule hizo.   Athari za kisaikolojia   Guerra, Huessmann & Spindler    2003    wanaeleza kwamba athari za kisaikolojia   husababishwa kupitia vitisho vya kutamka au vinavyojitokeza kwa njia ya   maandishi kama vile barua au ilani. Vitisho hivi huwatia watu wengine woga,   kuwafanya kujihisi wanyonge na kufanya viwango vyao vya kujithamini kushuka   miongoni mwa madhara mengine ya kisaikolojia. Vilevile, matamshi na matendo   ya wahusika katili huwaaibisha wanajamii wengine. Katika riwaya ya Siku Njema,   Kongowea Mswahili anaathirika kwa njia mbalimbali kisaikolojia kutokana na   ukatili anaofanyiwa na Selemani Mapunda na wanafunzi wengine. Wanafunzi hao   wanapomtukana kwa kumwita, „mwanaharamu msi baba‟ anakereka moyoni,   anakosa furaha na kujihisi mnyonge anavyoeleza kwa maneno yafuatayo:   “Hili la kuitwa „„mwanaharamu‟‟ lilinikeketa maini kama   msumeno na kunikosesha furaha daima. Hakuna aliyenidunisha na   kuniumbua kuliko kijana mmoja aliyeitwa Selemani Mapunda….”      uk. 8   .   Ujumbe na barua za vitisho ambazo Selemani Mapunda anamwandikia   Kongowea Mswahili zinamtia woga na kumkosesha amani na utulivu. Kongowea   Mswahili anahama mji wa Tanga kutokana na barua ya vitisho iliyoandikwa kwa   wino mwekundu anayoipokea kutoka kwa Selemani Mapunda. Athari ya ujumbe   wa barua hiyo inajitokeza katika usemi wa Kongowea Mswahili.   “Ilikuwa barua ya kuogofya. Baada ya kuisoma nikaikunja na   kuiweka mfukoni... Nilielewa fika kuwa haukuwa mzaha. Maisha   yangu yalikuwa hatarini.‟‟   uk. 34   .   Katika mji wa Mombasa, Selemani Mapunda ananakili maandishi ya kutisha   kwenye ukuta wa choo cha wapangaji. Maandishi hayo yanaeleza kinaganaga   kwamba Kongowea Mswahili ndiye aliyemharibia Mapunda nyota yake.   Mapunda anavisisitiza vitisho vyake kwa kauli „nitakuua‟    uk. 100   . Ujumbe huu   pamoja na kukutana ana kwa ana na Selemani Mapunda vinamwathiri kisaikolojia   na kumtia woga mwingi. Vitisho hivyo vinamfanya kuharakisha mpango wake wa   kuhama Mombasa kwenda bara    uk. 103   . Watoto ambao ni waathiriwa wa ukatili   wa wenzao aghalabu huyaogopa mazingira wanayokaa kama yasiyopendeza na   yasiyokuwa salama.    Kavuria, 2008, Omoteso, 2010      Katika riwaya ya Tumaini, mwandishi anaeleza kwamba Majuto na Kijungwe   walikuwa na mapepe ambayo yaliikosesha shule nzima amani na utulivu    uk 20   .   Inaelezewa kuwa Majuto alikuwa amefukuzwa shuleni mara kwa mara kwa   sababu ya utovu wake wa nidhamu uliowakosesha wengine usalama shuleni.   Tumaini anadhihirisha ukatili kwa Kijungwe kwa kumrushia jiwe kutokana na   athari ya maneno ya mvulana huyo kwake.   “Tuma, hivi ulikimbia tohara kwa sababu ya woga au mchumba   uliyechaguliwa hukumpenda?‟‟    uk.72      Mwandishi anaeleza kuwa swali la Kijungwe la kumkejeli Tumaini lilimfanya   Tumaini kukasirika na kumjibu Kijungwe kwa hasira    uk. 72   . Majibizano   yanapoendelea, Tumaini anamrushia Kijungwe jiwe ambalo linaishia kumjeruhi   mwalimu. Lawrence, Yoon, Langer & Eunyoe    2009    wanaeleza kwamba kejeli,   vitisho na kumfanya mtu mwingine kukasirika au kuhisi kudunishwa ni baadhi ya   athari za kisaikolojia zinazosababishwa na ukatili.   Katika riwaya hiyo, Tumaini anajihisi kama mja asiye na thamani baada ya   Majuto kumdhalilisha kwa kumwambia kwamba yeye alikuwa msichana bure tu   na kwamba hapakuwa na tofauti kati yake na wasichana wengine aliowahi   kukutana nao    uk. 89   . Mwandishi anaeleza kwamba baada ya Majuto kuondoka,   Tumaini anatiririkwa na machozi kutokana na maneno ya Majuto yanayomfanya   kuhisi kudunishwa wanavyofafanua Lawrence na wengine    2009      Watoto katili huwaaibisha, kuwashushia heshima, kuwahuzunisha na kuwaletea   balaa wazazi wao. Jambo hili linajitokeza katika riwaya ya Siku Njema ambapo   sifa mbaya za Selemani Mapunda zinamshushia baba yake heshima katika mji wa   Tanga. Jambo hili linajitokeza kupitia maneno anayoyatamka mjombawe   Kongowea Mswahili anayeitwa Kitwana:   “Lahaula! Mwanawe Mzee Mapunda! Lile jambazi! Alaa!   Keshatoka jela kumbe…?    uk. 41-42   .   Katika riwaya ya Tumaini, Majuto anawaabisha na kuwazulia wazazi wake balaa.   Siku aambayo Majuto anaiba baiskeli na kukimbia mitaani huku akifuatwa na   vijana wenye hasira, Bi. Halima anakiona kitendo hicho kama kinachowaaibisha   wazazi na kuwazulia balaa.   “Lahaula! Maajabu ya Firauni haya! Mwana yule amegeuka kuwa   jizi sugu. Mnh! Anawaaibisha wazazi wake…Ama kweli mchuma   janga hula na wa kwao.‟‟   uk. 70   .   Majuto anapopigwa risasi na polisi na kulazwa hospitalini akiwa hali mahututi,   mama yake anaingiwa na kivumvu kinachomfanya kuomboleza bila kukoma na   kugaragara kwenye sakafu ya nyumba yake.    uk. 147   . Maneno anayoyatamka Bi.   Selina yanamdhihirisha kama mzazi anayejutia kitendo cha kumzaa Majuto.   “Ah! Usinitajie Majuto. Mimi sina mwana tena Tumaini   mwanangu eee!”   uk. 147   .   Katika riwaya ya Lulu ya Maisha, kifo cha Omido kinachosababishwa na polisi   kinamtia dada yake, Sue, uchungu tele moyoni. Sue anaeleza kuwa lau Omido   asingalijitosa katika uhalifu angalipata nafasi ya kuendeleza masomo yake    uk.      . Athari za kisaikolojia zinazosababishwa na watoto katili zimeakisiwa   kihalisia na waandishi wa vitabu teule vya fasihi ya watoto. Mambo hayo   huangaziwa mara kwa mara na vyombo mbalimbali vya habari. Kwa mfano,   katika gazeti la The Standard Mutura &Nzau    2022    wameandika kuhusu tukio   ambapo mwanafunzi wa kidato cha kwanza katika shule ya upili ya Aquinas   alijaribu kujiua baada ya kusemekana kulawitiwa na wanafunzi fulani wakiwa   katika bweni.   Mwathiriwa kujitenga na wanajamii wengine   Ukatili huathiri uhusiano wa mwathiriwa na marafiki zake na wanajamii wengine      Tambawal, 2017   . Mtaalamu huyu anaeleza kuwa mtoto ambaye ni mwathiriwa   wa vitendo vya ukatili wa wenzake hujitenga na wenzake kwa sababu ya kukosa   kujithamini. Vile vile, mtoto huyo hukosa imani kwa wanajamii wengine.   Katika Riwaya ya Siku Njema, Kongowea Mswahili anajikuta pweke shuleni   kutokana na ukatili anaotendewa na wenzake. Anaeleza kwamba hata binamu   zake ambao ni Daniel, Butambo na Rehema hawakutamani hata chembe   kunasibishwa naye. Walimbeza na kumwambaa shuleni walivyofanya wanafunzi   wengine watundu    uk. 18   . Aidha, Kongowea Mswahili alipochekwa, binamu   zake walicheka na wale waliomcheka    uk. 8   . Upweke wa Kongowea Mswahili   shuleni unadhihirika kupitia usemi wake:   “Niliona fundo chungu moyoni. Msichana mmoja tu aliyeitwa   Vumilia, binti yake Diwani Abdala, wa Baraza la mji wa Tanga,   ndiye peke yake aliyenitetea mbele ya bughudha za Selemani na   wenzake.”   uk. 8      Katika riwaya ya Tumaini, Tumaini anajipata pweke shuleni mwake kwa sababu   ya mizaha na kejeli za baadhi ya wanafunzi wenzake wakiwamo Juma na   Kijungwe    uk. 44   . Wanafunzi hao walimdhihaki kutokana na masaibu   yanayomkumba wakati baba yake alitaka kumpasha tohara kwa lazima. Wengine   walimkebehi kwa lengo la kutaka kumvunja moyo masomoni hasa wale aliokuwa   akiwashinda darasani mwake.   Katika riwaya ya Lulu ya Maisha, Semo anajihisi pweke kutokana na ukatili   anaotendewa na binamu zake ambao wanampiga na kumtumia kama msichana wa   kazi    uk. 17-18   . Kuvurugika kwa uhusiano baina ya Semo na binamu zake   kunamfanya kutoroka nyumbani na kwenda kuishi na watoto wanaozurura   mitaani.   Hitimisho   Sura hii imeangazia sababu mbalimbali zinazochangia tabia ya ukatili miongoni   mwa watoto na athari za tabia ya ukatili kwa wahusika wengine. Sababu za   kifamilia, za kijamii na zinazohusiana na shule zilijitokeza kuwa miongoni mwa   zile zinazochangia matendo hayo ya ukatili. Aidha, ilibainika kuwa matendo ya   watoto katili husababisha athari zinazoonekana bayana na za kisaikolojia. Mhimili   wa nadharia ya ujifunzaji wa kijamii unaoonyesha jinsi sababu mbalimbali   huchangiana katika kusababisha ukatili wa watoto na ule wa uhalisia unaoeleza   jinsi athari za ukatili zilivyoakisiwa kihalisia ilitumiwa kwa ufaafu.   SURA YA NNE   MIKAKATI YA KUUKABILI UKATILI MIONGONI MWA WATOTO   KATILI KATIKA VITABU TEULE   Utangulizi   Sura ya tatu ilifafanua sababu zinazochangia ukatili miongoni mwa watoto na   athari za ukatili huo kwa wahusika wengine, jinsi zinavyojitokeza katika vitabu   teule vya fasihi ya watoto. Sababu za kifamilia, za kijamii na za shuleni   zilielezewa kama miongoni mwa zile zenye mchango muhimu katika kuchochea   tabia hiyo. Athari zilizo bayana na zile za kisaikolojia ziliangaziwa. Sura hii   imeangazia baadhi ya mikakati ya kuukabili ukatili miongoni mwa watoto jinsi   ilivyoashiriwa na waandishi wa vitabu teule vya fasihi ya watoto. Mihimili miwili   ya nadharia ya ujifunzaji wa kijamii ya Bandura    1977    imetumikizwa. Mhimili   wa kwanza ni ule wa uimarishaji tabia ambao unaelezea kwamba tabia chanya   hutuzwa ili kuiendeleza ilhali tabia hasi huzuiwa kwa njia ya adhabu. Mhimili   huu uliusaidia utafiti katika kueleza jinsi uimarishaji tabia unaweza kuwa njia   mwafaka ya kuukabili ukatili miongoni mwa watoto hasa pale unapoanza   kujidhihirisha. Mhimili wa pili ni ule unaohusu mchango wa vielelezo vilivyoko   katika mazingira anayoishi mtoto katika kukuza tabia yake. Mhimili huu ulisaidia   utafiti kufafanua jinsi tabia ya ukatili miongoni mwa watoto inaweza kuzuiwa   kwa kuwapa watoto vielelezo bora katika mazingira wanamokulia.   Mikakati ya kuukabili ukatili miongoni mwa watoto.   Watafiti mbalimbali wanaafikiana kwamba tabia ya ukatili miongoni mwa watoto   inapaswa kushughulikiwa mapema utotoni    Webster-Stratton & Taylor, 2001;   Hotton, 2003; Burnett, 2007 na Espelage, 2014,   . Webster-Stratton & Taylor,   Hotton na Espelage    wametajwa    wanashikilia kwamba umri wa takriban miaka   minane mtoto anaposajiliwa kuanza masomo katika shule ya chekechea ni umri   bora katika kuitambua tabia ya ukatili kwa urahisi na kuishugh ulikia. Wanaelezea   kwamba tabia hii huanza kujitokeza hasa pale mtoto anapokuwa katika harakati   za kutagusana na wenzake. Aidha, watafiki hawa wanaelezea umuhimu wa   waalimu wa shule za chekechea kushirikiana na wazazi katika kuiwahi tabia hiyo   punde tu inapochipuka. Webster-Stratton & Taylor    2001    wanasema kwamba,   kuukabili ukatili baada ya mtoto kukomaa huibua changamoto nyingi. Burnett      2007    ana mtazamo kwamba tabia ya ukatili inapaswa kushughulikiwa mapema   zaidi hata kabla mtoto kujiunga na shule ya chekechea kwa kutambua na kudhibiti   chanzo cha tabia hiyo katika mazingira ya nyumbani. Maoni mengine   yanayoibuliwa na watafiti waliotajwa yanahusu kuyapunguza mambo mbalimbali   yenye uwezo wa kuchangia kutokea kwa tabia ya ukatili miongoni mwa watoto na   kupalilia mazingira ya kuigwa ili kukuza tabia bora. Utafiti huu utafafanua jinsi   mambo mbalimbali yenye uwezo wa kuchangia ukatili katika kiwango cha   familia, jamii na shuleni yanaweza kupunguzwa na kupalilia mazingira   yatakayopatia watoto vielelezo vya tabia inayokubalika.   Kuyapunguza mambo yanayoweza kusababisha ukatili katika familia   Wazazi na walezi wa watoto wana wajibu muhimu katika kuwakuza watoto kwa   kukidhi mahitaji yao ya msingi, kuwashawishi na kuwaongoza kuiga tabia   inayokubalika katika jamii miongoni mwa mwingine    Kitzmann, Gaylord, Holt &   Kenny, 2003; Vanassche, Sodermans, Matthijs & Swicegood 2014   . Sehemu hii   iliangazia baadhi ya mambo yanayoweza kuchangia tabia ya ukatili miongoni   mwa watoto katika kiwango cha familia na ambayo yanahitaji kupunguzwa ili   kukabiliana na tabia hiyo.   Kudhibiti matendo ya ukatili katika familia   Hotton    2003    anaeleza kuwa mazingira ya kifamilia yaliyosheheni matendo ya   ukatili kwa mfano, dhuluma za kinyumbani yanaweza kumfanya mtoto kuwa   katili kwa kuiga matendo hayo au kutumia ukatili kutatua mizozo itakayomkumba   baadaye maishani. Katika riwaya ya Tumaini    2006   , mwandishi anamsawiri   Mzee Masumbuko kama mzazi katili ambaye amejawa dhuluma za kinyumbani   na anayewalea watoto wake kwa ukatili mwingi    uk. 12   . Mwandishi anaeleza   kwamba kila wakati mzee huyu alipolewa pombe, hamaki zake zilivuka mpaka na   kumfanya kila mmoja nyumbani kwake akiwamo mkewe na watoto wake   kumwogopa. Licha ya hayo, ulevi ulimfanya kubwabwaja matusi mengi. Baadhi   ya matusi hayo aliyaelekeza kwa mabinti wake ambao aliwaona kama bidhaa   alizohifadhi nyumbani ili zimsaidie kupata mali. Isitoshe, Masumbuko alipowasili   nyumbani akiwa mlevi alizua fujo kwa kuulizia chakula kwa hasira    uk.13   .   Mkewe anaelezewa kuwa mnyamavu na mwenye wasiwasi kutokana na vishindo   alivyofanyiwa na mumewe    uk. 13   . Tabia ya udhalimu ya Masumbuko   inawaathiri sana watoto wake hasa yule wa kiume anayeitwa Idi. Mwandishi   anaeleza kwamba Idi alifanana sana na baba yake si kwa sura tu bali hata kwa   tabia. Maneno yafuatayo yanachora taswira ya Idi:   “Alikuwa mwingi wa hamaki na ukaidi. Kutokana na   vitimbivyababake, kijana huyo mdogoaliwaona dada zake kama   watumishi pale nyumbani. Alithibitisha haya kutokana na kauli   alizoelekeza kwa dada zake, kama vile kuwaambia wao ni kama   bidhaa za uwekezaji tu pale nyumbani.”   uk. 14      Si Idi tu ambaye ameathiriwa na tabia ya baba yake bali pia Tumaini. Tumaini   amesawiriwa kama mwingi wa hamaki zinazomfanya kutumia ukatili kusuluhisha   mizozo inayoibuka baina yake na wanafunzi wenzake. Kwa mfano, Kijungwe   anapomtania kwamba alikataa kutahiriwa kwa sababu ya kuogopa kisu cha   ngariba, anapandwa na hasira na kumrushia jiwe ambalo linaishia kumjeruhi   mwalimu wao    uk. 73   . Aidha, Idi anapomtania Tumaini kwamba ataolewa tu   hata akikataa kutahiriwa, anasimama kwa hasira ili kumpiga Idi lakini Riziki,   binamu yao, anamzuia    uk. 29   .   Matendo ya ukatili wanayoyadhihirisha Idi na Tumaini yanatokana na dhuluma za   kinyumbani zinazoendelezwa na baba yao ambapo watoto hao pia wanageuka   wahanga. Hotton    2003    anaeleza kwamba mazingira ya kifamilia yaliyosheheni   dhuluma za nyumbani huathiri watoto kwa njia hasi. Watoto hao huiga matendo   ya ukatili ya wazazi wao au hutumia ukatili kama mbinu ya kutatua mizozo   inayowakumba maishani. Maelezo ya mwandishi wa riwaya ya Tumaini   yanapitisha ushauri kwa wazazi kwamba njia mojawapo ambayo ukatili wa   watoto unaweza kudhibitiwa ni kwa kulikabili tatizo la dhuluma za kinyumbani.   Tofauti zinazoibuka baina ya wazazi zinapaswa kutatuliwa kwa amani na   zifichwe kutoka kwa watoto. Mwandishi Momanyi analithibitisha jambo hili   kupitia mhusika Bi. Halima. Wakati mmoja bintiye Bi. Halima anapomweleza   mama yake kwamba pengine lengo la Mzee Masumbuko la kutaka Tumaini   atahiriwe lilikuwa kumwoza ili apate mahari, Bi. Halima anauficha ukweli huo   kutoka kwa Riziki na Tumaini kwa sababu hataki wawe na mtazamo hasi kuhusu   Mzee Masumbuko. Nukuu ifuatayo inalithibitisha jambo hilo:   Bi. Halima aliyafahamu vyema makusudio ya Mzee Masumbuko   kwani alikuwa mroho sana wa pesa. Tayari alijua kiasi cha mahari   ambacho angepata baada ya kumwoza Tumaini. Alifahamu pia   jinsi mzee huyo alivyofisidi mapato yake ulevini. Lakini hakutaka   kuyatamka hadharani mambo haya mbele ya watoto wale. Aidha,   alijua yangemchoma sana Tumaini. Kwa hivyo, akamjibu Riziki,   “Aa! Kama hilo lilikuwa lengo lake, Amina angekuwa ashanieleza   kitambo.”   uk. 24   .   Maneno ya Bi. Halima yanapitisha ushauri kwa wazazi kwamba hawapaswi   kuonesha tofauti zao waziwazi mbele ya watoto kwa sababu watoto hao   wanaweza kuiga tabia ya ukatili. Aidha, mwandishi anathibitisha kuwa   inawezekana wazazi kuwalea watoto wao katika mazingira yenye vielelezo   vyema vya kuigwa; hiyo ikiwa njia bora ya kuikabili tabia ya ukatili.   Analithibitisha jambo hili kupitia usawiri wa familia ya Shabani na mkewe   anayeitwa Bi. Halima. Familia hii inatofautiana kimalezi na ile ya Mzee   Masumbuko. Shabani anasawiriwa kama mwanamume mwenye sifa nzuri za   kuigwa kupitia maneno haya:   “…alikuwa mtu adibu, mcheshi na mkarimu sana.‟‟   uk. 10      Sifa hizi za Shabani na ushauri anaompa bintiye, Riziki, vinamfanya Riziki awe   mwadilifu. Mwandishi anaeleza kuwa Riziki alijifunza mengi kutokana na hulka   ya baba yake na akasuluhia. Kauli ifuatayo inalielezea jambo hilo:   “Riziki alijifunza mengi, akawa mweledi sana katika   masomo.”   uk. 11   .   Licha ya hayo, Bi. Halima mwenyewe ni kielelezo cha kuigwa kutokana na tabia   yake ya kuwa katika mstari wa mbele kupinga dhuluma zote dhidi ya wanawake   na watoto wa kike. Maelezo ya mwandishi yanathibitisha hilo:   “Bi. Halima alikuwa katibu katika kundi la akina mama ambalo   lilishughulikia maslahi ya wanawake na watoto wa kike. Baadhi ya   shughuli hizo ni pamoja na kukabiliana na ukeketaji wa   wasichana.‟‟   uk. 15   .   Tumaini anapotoroka tohara ya lazima ya baba yake, Bi. Halima na Shabani   wanamkaribisha kwa mikono miwili nyumbani kwao na kumhakikishia kuwa   alikuwa katika mazingira salama na asingeshurutishwa kuolewa kinyume na   mapenzi yake    uk. 25   . Usawiri wa familia ya Shabani na mkewe, Bi. Halima,   unathibitisha umuhimu wa kupalilia mazingira yenye vielelezo bora   vinavyochangia kuigwa kwa tabia chanya.   Katika riwaya ya Lulu ya Maisha    2013    mwandishi anaonyesha jinsi watoto wa   Tiito wanavyoathirika kutokana na tabia ya wazazi wao ya kulaumiana kwa kelele   kuhusu kukosekana kwa uaminifu katika ndoa yao. Sue anauelezea ugomvi huo   kwa maneno yafuatayo:   “Usiku tungemsikia baba na mama wakigombana, wote   wakilaumiana. “Ni wewe,‟‟ mama alimwambia kwa ukali…Hata   kama baba alipona kiasi na kurudi kazini, mahusiano yake na   mama yalikuwa ya tabu. Kuna wakati mama alimtisha kwamba   angemwacha”    uk. 11   .   Mzozo baina ya Tiito na mkewe unaathiri tabia ya watoto wake. Watoto   wanamchukia baba yao kwa kumwona kama aliyechangia katika matatizo ya   kiuchumi yanayoikumba familia yao. Hali hiyo inajitokeza kupitia usemi   unaotolewa na Sue baada ya kifo cha baba yao:   “…tulikuwa na hasira na baba na maisha kwa jumla.”   uk. 14   .   Aidha, chuki ya Sue dhidi ya baba yake pia inadhihirika kupitia maneno   yafuatayo:   “Nilihisi kumchukia baba sasa kwani niliona angesababisha kifo   chake na hata cha mama mzazi.”   uk. 13   .   Mwandishi wa riwaya ya hii anadhihirisha kwamba kupigiana kelele hadharani na   kufichua kunga za ndoa kwa watoto kunaweza kuwafanya watoto kumchukia   mmoja wa wazazi na kudhihirisha hasira zao waziwazi kwa mzazi huyo. Maelezo   ya mwandishi yanaoana na yale ya Hotton    2003    anayeeleza kuwa watoto   wanaposhuhudia wazazi wakizozana hadharani huathiriwa kwa njia hasi na   kwamba wanaweza kuiga tabia ya ukatili.   Kuepuka adhabu kali wakati wa kuwarekebisha watoto   Maelezo ya mwandishi wa riwaya ya Tumaini, yanaashiria kwamba adhabu kali   ya wazazi dhidi ya watoto huwa na madhara mbalimbali. Kwanza, husababisha   usugu kwa baadhi ya watoto na kuwafanya kuwa katili maishani. Watoto hao   huamua kutumia ukatili kama njia mojawapo ya kutatua mizozo yoyote   inayowakumba. Hali kadhalika, baadhi ya watoto ambao ni wahanga wa adhabu   kali wanapokuwa watu wazima, huonyesha ukatili dhidi ya aila na jamaa zao   kama njia ya kulipiza kisasi kutokana na ukatili waliotendewa. Adhabu kali   ambayo Mzee Masumbuko anaitumia katika kuwarudi watoto wake inakuwa   chanzo cha ukatili anaoudhihirisha mwanawe, Idi. Masumbuko alikuwa na   mazoea ya kuwatia watoto wake ndani ya gunia lenye jani la upupu na kuwachapa   mpaka fimbo inakatika vipandevipande    uk. 28   . Licha ya hayo, wakati mwingine   mzee huyo aliwaadhibu watoto wake bila sababu au hata bila kuwaelezea sababu   ya adhabu aliyowapasha. Tabia hiyo inaelezewa kupitia maneno ya Tumaini:   “Siku moja Idi aliamshwa kwa mateke na magumi. Kisa na maana   ni kuwa baba alitegwa na gunzi pale uani na kuanguka kifudifudi.   Gunzi tu Ma Mdogo! Idi kapigwa wala hakujua kipigo hicho   kilikuwa cha nini.”   uk. 68   .   Kitendo cha kuwaadhibu watoto bila sababu au bila kuwaelezea makosa yao   kinakinzana na kanuni zinazohusu upashaji adhabu jinsi zinavyofafanuliwa na   baadhi ya wataalamu    Webster-Stratton, 2001, Kenani, 2003, Mwenda, 2020   .   Wataalamu hawa wanafafanua kwamba mtoto anapaswa kuelezwa kwa ufupi na   kwa njia wazi sababu ya adhabu ili aelewe na arekebishe tabia. Mtoto asipoelewa   vizuri sababu ya kuadhibiwa anaweza kuhalalisha matendo yake, kukuza tabia ya   usugu na kuwa na hisia za chuki dhidi ya anayempasha adhabu. Mwandishi   Momanyi    2006    anadhihirisha bayana kuwa ukatili ambao Masumbuko   anauelekeza kwa watoto wake unatokana na adhabu kali ambayo yeye mwenyewe   mara kwa mara alipashwa na baba yake alipokuwa mdogo. Maelezo yafuatayo   yanaonyesha adhabu kali ambayo baba yake Masumbuko anampasha Masumbuko   kwa sababu ya kususia chakula:   “Baba yao hangeweza kustahimili hasira hizo za mwanawe.   Alimsubiri hadi alipoenda kulala, kisha alimwamsha kwa   kumchapa viboko mfululizo. Aliamrishwa kula chakula huku   babake akifululiza kumchapa mpaka mamake akamwonea huruma.   Masumbuko alitoja damu mwili mzima, viboko vikavunjikia   mwilini mwake kimoja baada ya kingine.”   uk. 65   .   Adhabu anayopaswa Masumbuko na mzazi wake ni kali mno na inayoumiza   kisaikolojia kutokana na kitendo cha kumchapwa huku akishurutishwa kula   chakula. Kitendo chenyewe kinakiuka kanuni mbalimbali zinazohusu upashaji   adhabu    Mbaka, Gatumu & Tumuti, 2011   . Wataalamu hawa wanaeleza kwamba   adhabu inapaswa kulingana na kosa lililofanywa na kwamba adhabu zote   zinazosababisha maumivu ya kisaikolojia zinapaswa kuepukwa. Momanyi    2006      anahitimisha kwamba ukatili alioudhihirisha Masumbuko dhidi ya watoto wake   ulikuwa njia moja ya kulipiza kisasi kutokana na ukatili alioupitia mikononi mwa   baba yake    uk. 65   . Mwandishi huyu anaashiria kuwa matumizi ya adhabu kali   dhidi ya watoto husababisha usugu na ukatili badala ya kurekebisha tabia jinsi   inavyodhihirika kwa Masumbuko    uk. 66   . Momanyi anaonyesha jinsi uimarishaji   chanya unaweza kuendeleza tabia njema kwa watoto waliokuziwa katika   mazingira sawa. Analithibitisha jambo hili kupitia kwa kijana anayeitwa Sifa   ambaye tabia yake inakinzana na ile ya Idi, mwanawe Mzee Masumbuko.   Majaliwa, baba yake Sifa, anamtuza mwanawe baiskeli kwa kujitahidi masomoni      uk. 21   . Kitendo hicho kinamfanya Sifa kutia bidii masomoni na kudumisha tabia   njema    uk. 20   . Isitoshe, himizo za baadhi ya wazazi kwa wanao zinachangia   katika kuwaadilisha. Mwandishi anasimulia kuhusu Sifa na Yohana ambao   walikuwa na tabia njema iliyotofautiana na ile ya ukatili ya Majuto na Kijungwe.   Himizo za kila mara za wazazi wa Sifa na Yohana zilichangia katika kuendeleza   tabia yao njema    uk. 21   . Kupitia maelezo haya, mwandishi anaashiria kuwa   inawezekana tabia ya ukatili miongoni mwa watoto ikakabiliwa kupitia upaliliaji   wa mazingira mwafaka ambapo tabia njema inaweza kuendelezwa. Maelezo hayo   yanaafikiana na mhimili wa nadharia ya ujifunzaji wa kijamii ya Bandura    1977      unaoeleza kwamba uimarishaji chanya unasaidia katika kuendeleza tabia   inayokubalika katika jamii.   Familia kuwa na watu vielelezo wanaokidhi mahitaji ya mtoto   Watu vielelezo katika familia na wanaokidhi mahitaji mbalimbali ya mtoto   yakiwamo yale kisaikolojia watamsaidia mtoto kuiga tabia njema na kuepuka   vitendo vya ukatili. Watu hawa wanajumuisha wazazi, walezi na jamaa wengine   wenye uhusiano wa karibu na mtoto    Reese, Vera, Simon & Ikeda, 2000   .   Vanassche, Sodermans, Matthijs & Swicegood    2014    wanaeleza kuwa wazazi   hutekeleza wajibu muhimu wa kuwashawishi na kuwaelekeza watoto kuiga tabia   inayokubalika katika jamii. Naye Morell    2006    anatambua umuhimu wa baba   mzazi katika kukidhi mahitaji wa kisaikolojia ya mtoto na kuwa mfano wa   kuigwa. Bugental, Corpuz & Schwartz,    2012    wanafafanua kuhusu wajibu wa   mama katika kukidhi mahitaji mbalimbali ya mtoto na kumsaidia kuyaitikia   mazingira yake kwa njia chanya. Wataalamu hawa wanaendelea kufafanua kuwa   kukosekana au kutojihusisha kikamilifu kwa mama katika malezi ya mtoto   kunaweza kuchangia msongo wa mawazo wa mtoto na kumfanya kuyaitikia   mazingira kwa ukatili.   Waandishi wa vitabu teule vya fasihi ya watoto wanaonyesha jinsi baadhi ya watu   wa familia walivyochangia katika kukuza tabia ya ukatili miongoni mwa watoto   kwa kutokuwa vielelezo vyema vya kuigwa na kwa kutokidhi baadhi ya mahitaji   muhimu ya watoto. Katika riwaya ya Siku Njema, mwandishi anaashiria kwamba   tabia za wazazi wa Bakari yamkini ni sababu mojawapo inayomfanya kijana huyo   kuanza kuwa katili katika umri mdogo. Baba yake Bakari, Mzee Salim, aliingilia   sana unywaji wa pombe hivyo basi kuonekana nyumbani kwake kwa nadra;   jambo ambalo linamnyima Bakari upendo wa baba mzazi    uk. 65   . Naye Wamboi,   mama yake Bakari, anaelezewa na mwandishi kwamba aliizorotesha tabia ya   mtoto wao kwa kumpa chochote alichokitaka hata kama hakukihitaji katika umri   huo mdogo    uk. 65   . Mwenda    2020    anaelezea kuwa tabia ya wazazi kuwapa   watoto vitu hata vile ambavyo hawavihitaji katika umri wao ili kuwafurahisha na   kuepuka migogoro huiathiri tabia yao kwa njia hasi. Isitoshe, Bakari   anapoachiliwa kutoka jela alipokuwa amefungwa kwa sababu ya wizi, hawapati   wazazi wake nyumbani. Mzee Salim alikuwa ametoweka asijulikane alikokwenda   ilhali Wamboi alikuwa amerukwa na akili akawa anazururuka katika mji wa   Mombasa akiokota vyakula jalalani. Kukosekana kwa wazazi wa Bakari wakati   ambapo alikuwa ametoka jela na alihitaji kusaidiwa kihisia na kisaikolojia ili   kuirekebisha tabia, kunaizorotesha zaidi tabia hiyo. Kijana huyo anaamua kwenda   kuishi na marika zake anavyoeleza Rashid katika maneno yafuatayo:   “Nikamwambia aje kuishi nami akadinda. Akanieleza yuaenda   kustakimu na rafikize…‟‟    uk. 65   .   Kitendo cha Bakari cha kuamua kuishi na „rafikize‟ kinatoa nafasi kwa rafikize   kumwathiri zaidi kitabia. Hoja hii itafafanuliwa zaidi chini ya mkakati unaohusu   kumkinga mtoto kutokana na ushawishi wa marika. Ujumbe muhimu anaoupitisha   Walibora    1996    ni kwamba wazazi au watu wengine wenye uhusiano wa karibu   na mtoto ni muhimu sana katika kumwadilisha mtoto kitabia. Mwandishi   analithibitisha jambo hili kwa kutuonyesha mazingira mengine ambapo mzazi   kielelezo anamsaidia mtoto kuiga tabia na mienendo inayokubalika katika jamii.   Taswira hii inajitokeza kupitia kwa Zainabu Makame, mama yake Kongowea   Mswahili. Zainabu anakuwa kielelezo chema cha kuigwa na mwanawe,   Kongowea Mswahili, akiwa katika umri mdogo. Mzazi huyu anakaa karibu sana   na mtoto wake na kumwonyesha upendo tangu siku ile alipozaliwa.   Mwandishi anauelezea wajibu wa Zainabu Makame katika kumlea mwanawe   kupitia maneno ya Kongowea Mswahili:   “Baada ya kunikopoa, mama akapunguza safari za mbali. Akawa   yuaimba tu maadamu Mbelewele hawakwenda nje ya Tanzania au   miji iliyo mbali na Tanga. Alitaka awe karibu na kitoto chake, akae   nacho akichuchie, akipakate, akikoshe, akiase, akilishe – mradi   alipania kukitunza kama afanyavyo ndege mzazi kwa kinda   lake.‟‟   uk. 3      Kupitia kwenye dondoo hili, inabainika wazi kwamba Zainabu Makame   anapunguza safari zake za kuendelea kukivumisha kipawa chake cha utunzi na   uimbaji wa taarab ili kuwajibikia malezi ya Kongowea Mswahili. Kitendo cha   Zainabu kuwajibikia malezi ya Kongowea Mswahili katika umri mdogo   kinachangia tabia ya uadilifu anayoidhihirisha kijana huyo. Wajibu wa mzazi   huyu katika malezi ya mwanawe unaeleweka zaidi kupitia ufafanuzi wa Bugental,   Corpuz & Schwartz,    2012   . Wataalamu hawa wanafafanua kuwa mama ni   mhimili muhimu katika kukidhi mahitaji ya kihisia, kisaikolojia na ya kimwili ya   mtoto na humfanya mtoto huyo kuyaitikia mazingira yake kwa njia inayofaa.   Hali kadhalika, katika riwaya hiyo ya Siku Njema Zainabu Makame anapokuwa   mgonjwa, anaupitisha wajibu wa malezi ya Kongowea Mswahili kwa ndugu yake,   Kitwana Makame. Jambo hilo linabainika kupitia maneno ya Kitwana kwa   Kongowea Mswahili:   “Alipokuwa akiugua dadangu…aliniachia dhima ya kukulea   mpaka nikuoze mke. Huo ni wajibu nisioweza kuupuuza alaa   kulihali, mpwa wangu.‟‟   uk. 39   .   Kitwana Makame anatoa mchango muhimu katika kuiendeleza tabia ya uadilifu   ya Kongowea Mswahili ambayo tayari mama yake alikuwa ameiwekea msingi.   Ujumbe anaoupitisha Walibora    1996    kupitia usawiri wa Bakari na Kongowea   Mswahili ni kuwa watu wanaomzunguka mtoto katika familia hasa wazazi   huelekeza aina ya tabia ambayo mtoto ataiga baadaye maishani. Wazazi wakiwa   waadilifu na wanaowajibika ipasavyo kama vile Zainabu Makame, mtoto atakuwa   na tabia njema. Kwa upande mwingine, wazazi wakiwa vielelezo vibaya kwa   mtoto kama vile Mzee Salim na mkewe Wamboi, mtoto atajifunza tabia ya   ukatili. Maelezo haya yanaafikiana na mhimili wa nadharia ya ujifunzaji wa   kijamii unaosisitiza kuhusu umuhimu wa kuwapa watoto vielelezo bora vya   kuigwa kama njia ya kuwafunza tabia njema.   Mwandishi wa riwaya ya Lulu ya Maisha anaonyesha jinsi Omido anavyogeuka   katili kutokana na kusambaratika kwa familia yake na kushindwa kwa wazazi   kukidhi mahitaji muhimu ya kijana huyo. Mwandishi anasimulia maisha ya   Omido kabla ya wazazi wake kuanza kuugua ugonjwa wa ukimwi na   kuyatofautisha na maisha baada ya wazazi kuanza kuugua ugonjwa huo. Kabla ya   Tiito kuanza kuugua ukimwi, familia yake iliishi kwa furaha na amani kwa   sababu Tiito aliweza kukidhi mahitaji mbalimbali ya familia. Maelezo ya Sue   yanaakisi picha halisi ya familia hiyo:   “Nyumba yetu haikukosa chakula. Daima vyakula vya aina yote   vilikuwemo ndani ya jokofu letu; kubwa kweli kweli. Pia vyakula   vingine kama vile njugu, mchele, unga la dona, ndizi, viazi na   vinginevyo vilijaa kochokocho. Nyumba yetu ilikuwa kama ahera   duniani.”   uk. 7   .   Isitoshe, Tiito ambaye alikuwa mwanajeshi alipopata nafasi ya kwenda nje ya   nchi kwa shughuli za kikazi, alimletea mkewe na watoto zawadi za kila aina    uk.      . Hali kadhalika, alihakikisha kwamba kila mmoja katika nyumba yake alikuwa   na furaha wakati wowote alipokuwa nyumbani. Aliwatambia watoto wake hadithi   za Alfu-Lela-Ulela ambazo licha ya kuwasisimua ziliwaadilisha    uk.2   .   Vipimo vya dakatari vinapoonyesha kuwa Tiito alikuwa akiugua uwele wa   ukimwi, furaha iliyotamalaki katika nyumba yake inatoweka. Sue anaielezea   taswira hiyo mpya kwa maneno yafuatayo:   “Jioni aliyorudi baba kutoka hospitalini, ungedhani mtu amekufa   kwetu. Nyumba ambayo ilikuwa na furaha tele ilikuwa na kilio   sasa…”    uk. 11   .   Ugonjwa wa Tiito unaiathiri familia yake kiuchumi kwa sababu anahitaji   matibabu ya mara kwa mara ili kupunguza makali ya maradhi. Maisha yanakuwa   na changamoto zaidi Tiito anapostaafu kazi yake kwa kulemewa na maradhi.   Kauli ya Sue inaakisi taswira hiyo:   “Baada ya miaka miwili ya kuugua, baba alilazimika kustaafu.   Matatizo yake ya afya yakatoboa kibofu chetu cha uchumi.   Matatizo ya kiuchumi ambayo hatukuyazoea yakabisha hodi kwetu   nyumbani.”   uk. 11   .   Hatimaye, Tiito anapoaga dunia, watoto wake hawaendelei na masomo tena.   Mkewe anashindwa kumudu maisha ghali ya mtaa wa kifahari wa Onyonka na   kustaabu kuhamia mtaa wa mabanda wa Kisera. Ami za watoto hawa ambao   walitakiwa kujaza pengo la baba yao wanageuka mahayawani.   Wanamnyang‟anya mfaruku mali ambayo aliachiwa na mumewe na ambayo   yangekuwa urithi wa watoto    uk. 20   . Kitendo cha ami kinachochea hisia za chuki   katika mioyo ya watoto wa Tiito    uk. 21      . Unyakuzi wa mali ya mama yao hasa   shamba la nyumbani ambalo Tiito alikuwa amelinunua, unamwathiri Omido zaidi   kuliko anavyoathirika Sue    uk. 22   . Habwe    2013    anaonyesha kuwa misukosuko   ya familia inayoambatana na mabadiliko ya kitabia ya watu ambao wanapaswa   kuwa vielelezo kwa watoto na kukidhi mahitaji yao muhimu wakati mwingine   huathiri maisha ya watoto na kuwafanya kuwa katili. Mwandishi huyu   anapendekeza wazazi waendelee kupaliliwa mazingira mwafaka   yatakayowasaidia watoto kukua na tabia chanya. Morell    2006    na Bugental,   Corpuz & Schwartz    2012    wanaeleza kuwa watu wanaowazunguka watoto na   hasa wazazi hutekeleza wajibu muhimu katika kuwaadilisha watoto kupitia njia   ya kukidhi mahitaji yao.   Katika riwaya ya Tumaini, mwandishi anaashiria kwamba mojawapo ya mambo   yanayomwathiri Majuto kitabia na kumfanya kuwa katili ni malezi mabaya na   kukosa mifano bora ya kuiga katika familia yake. Wazazi wa Majuto wanamlea   mtoto wao kwa kumdekeza mno mpaka akapotoka kitabia inavyojitokeza katika   maneno ya mtunzi yafuatayo:   “Wazazi wake walimlea kwa tunu na raha lakini Majuto   hakuyatambua.”   uk. 21      Licha ya hayo, Andrea si kielelezo chema cha kuigwa na Majuto kutokana na   tabia yake ya kuwadhulumu wasichana kimapenzi na kupokea hongo kutoka kwa   wanakijiji    uk. 54   . Mwanamume huyu alipenda kuwatongoza wasichana wadogo   walioajiriwa nyumbani kwake kwa kutumia zawadi ndogondogo kama chambo   cha kuwanasia. Baada ya kuwaringa baadhi yao mimba, aliwafadhili kuavya na   waliokataa akawatishia maisha. Isitoshe alichukua hongo kutoka kwa wanakijiji   ili kuwatekelezea mambo fulani kwa kutumia cheo chake. Tabia ya Majuto ya   kuwadhulumu kimapenzi mabinti wa watu yamkini amejifunza kwa baba yake      uk. 74    tabia hii yamkini ameiga kwa baba yake. Hali kadhalika, tabia ya Andrea   ya kuwaibia wanakijiji kwa njia ya hongo inamwathiri Majuto ambaye   anasawiriwa kama mwizi hodari. Momanyi    2006    anadhihirisha kwamba wazazi   na walezi hutekeleza wajibu muhimu sana katika kukuza na kuelekeza tabia ya   watoto. Analitilia jambo hili uzito kupitia kwa mtoto mwingine wa kiume   anayeitwa Sifa. Licha ya kuwa kijana huyu anakulia katika mazingira sawa na   Majuto, tabia zao zinakinzana. Tabia ya uadilifu ya Sifa imemsadia katika kupiga   hatua kubwa katika masomo yake    uk. 110   . Vanassche, Sodermans, Matthijs &   Swicegood    2014    wanaeleza kuwa wazazi ni muhimu sana katika kuelekeza tabia   ya watoto. Mhimili wa nadharia ya ujifunzaji kuhusu umuhimu wa vielelezo   katika ujifunzaji wa tabia katika kiwango cha jamii umesaidia kuelewa sababu   zinazosababisha mabadiliko ya kitabia kwa watoto waliolelewa katika mazingira   sawa.   Kuyapunguza mambo yanayoweza kusababisha ukatili shuleni   Lengo la shule ni kutoa mafunzo kwa wanafunzi ili kukuza maarifa na ujuzi   ambao utawasaidia kupata ajira, kuendeleza taaluma zao na kuchangia katika   ustawi wa jamii. Licha ya hayo, walimu na watu wengine ambao watoto   hutagusana nao shuleni wanapaswa kuwafunza tabia ya uadilifu    Smith, 2003   .   Kuepuka adhabu kali na kutumia njia mbadala kushughulikia   nidhamu   Kuepuka adhabu kali na zinazokiuka kanuni za upashaji adhabu na kutumia njia   mbadala za kushughulikia visa vya utovu wa nidhamu shuleni ni njia nyingine   inayoweza kutumiwa kudhibiti ukatili wa watoto. Katika riwaya ya Tumaini, tabia   ya ukatili ya Majuto na Kijungwe inaendelea kuzorota licha ya mwalimu mkuu,   Bwana Mwadime, na walimu wengine kutumia adhabu tofauti kuwarudi.   Mojawapo ya mbinu wanazozitumia walimu hao kuwarekebisha vijana hao ni   kuwafukuza shuleni kwa muda mfupi wakati wowote utundu wao ulipokithiri na   kutishia usalama wa wengine. Mwandishi anaeleza kuwa kila wakati Majuto   alifukuzwa shule kwa sababu ya utovu wa nidhamu lakini baba yake, Bwana   Andrea, akamtetea huku akitumia cheo chake cha uchifu na Majuto akakubaliwa   fursa nyingine tena    uk. 20   . Mbinu nyingine wanayoitumia walimu ni   kuwaadhibu vijana hao wakati wanafunzi wengine wanapoendelea kusoma.   Wakati mmoja mwalimu anamlazimisha Majuto kupiga magoti mbele ya   wanafunzi wakati somo lilipokuwa likiendelea na kumfukuzia nje ya darasa      uk.21   . Kijungwe naye anakabidhiwa jembe na fyekeo na mwalimu wake na   kushurutishwa kung‟oa visiki kutoka asubuhi mpaka jioni wakati wenzake   walipokuwa wakiendelea kusoma    uk 73   . Fauka ya hayo, wazazi wa vijana hao   wanalazimishwa kulipia gharama ya mali ya shule ambayo wanaiba na kuuza.   Adhabu hii haielekezwi moja kwa moja kwa vijana hao bali kwa wazazi wao.   Mbinu hizi za upashaji adhabu hazifaulu katika kurekebisha ukatili wa vijana hao   wawili yamkini kutokana na ukali wazo, zinakiuka baadhi ya kanuni zinazohusu   upashaji adhabu na hazitilii maanani maslahi ya mtoto yanavyojitokeza katika   ilani ya mwaka wa 2001    Kimani, Kara & Ogetange, 2012   . Wataalamu hawa   wanaeleza kuwa serikali ya Kenya iliharamisha matumizi ya kiboko na mbinu   nyingine za upashaji adhabu ambazo zilikiuka haki za mtoto. Mojawapo ya mbinu   zinazokiuka haki ya mtoto ni kumpasha adhabu wakati wa masomo.   Katika riwaya ya Tumaini, mwalimu mkuu anapomwambia Majuto kupiga magoti   mbele ya wanafunzi wenza somo linapoendelea na kumfukuzia nje ya darasa,   adhabu hii ni kali na inakiuka haki ya kijana huyo ya kunufaika kutokana na yale   ambayo wengine walikuwa wakisoma. Yamkini jambo hilo ndilo linalomfanya   Majuto kuiitikia adhabu hiyo kwa ukatili kwa kumtupia mwalimu wake mawe      uk. 21   . Isitoshe, Majuto anakiona kitendo cha kushurutishwa kupiga magoti   mbele ya wenzake kama kinachodhamiriwa kumdunisha na kumshushia kiwango   cha kujithamini. Aidha, adhabu ya Kijungwe ya kung‟oa visiki wakati wengine   wanaendelea kusoma ni kali na inayokiuka haki ya kijana huyo. Vile vile, adhabu   hiyo inagubikwa na utata mwingine kwa sababu Kijungwe anaadhibiwa kwa kosa   tofauti kabisa na lile alilolitenda. Mwandishi anaeleza kwamba Kijungwe alikuwa   anamdhihaki Tumaini jambo ambalo lilimkasirisha Tumaini ambaye alimtupia   Kijungwe jiwe ambalo liliishia kumjeruhi mwalimu kichwani    uk.20   . Tumaini   anapomsingizia Kijungwe kwamba ndiye aliyerusha jiwe, .mwalimu hampi   Kijungwe nafasi ya kujitetea kutokana na historia yake ya utovu wa nidhamu.   Anamwelekeza ofisini mwake ambapo anamkemea vikali, anamkabidhi jembe na   upanga na kumwamuru kung‟oa visiki. Adhabu hii inakiuka mojawapo ya kanuni   zinazohusu upashaji wa adhabu zinazoeleza kwamba sharti mwalimu amweleze   mtoto kinaganaga na kwa njia ya wazi na anayoweza kuielewa sababu ya   kumpasha adhabu    Kenani, 2003   . Mtaalamu huyu anaeleza kuwa mtoto   asipoelewa sababu ya kuadhibiwa anaweza kugeuka sugu kwa kuirudia tabia ile   ile. Jambo hili pia linalotokea wakati wazazi wa Majuto na Kijungwe   wanaadhibiwa kwa niaba ya watoto wao kwa kushurutishwa kulipia gharama ya   bidhaa walizokuwa wameziba. Mwandishi anaeleza kwamba hata baada ya tukio   hilo la wizi, vijana hao walizidisha ukatili wao ambao ulitishia maisha ya   wanafunzi wengine    uk. 20   . Kukithiri kwa tabia ya Majuto na Kijungwe   kunatokana na kule kutoelewa kinaganaga sababu ya adhabu iliyotolewa jinsi   anavyofafanua Kenani    2011   .   Matumizi ya adhabu tofauti kwa makosa yale yale au yenye uzito sawa ni jambo   jingine linaloashiriwa na mwandishi wa riwaya ya Tumaini kuwa linachangia   katika kutofaulu kwa adhabu katika kurekebisha tabia ya vijana husika. Kuna   adhabu ya kuwafukuza shuleni kwa muda fulani na kurejeshwa baada ya   ushawishi wa mzazi. Katika mazingira mengine, wanapashwa adhabu wakati   wengine wanaendelea kusoma. Adhabu hizi zinakosa uthabiti    consistency      anavyofafanua Kenani    2011   . Mtafiti huyu anaeleza kuwa matumizi ya adhabu   mbalimbali kwa kosa lile lile au makosa yenye uzito sawa wakati mwingine   humfanya mtoto kukanganyikiwa hivyo basi kutobadili tabia yake. Mwandishi   Momanyi    2006    anapitisha ujumbe kwamba adhabu inaweza kuleta matokeo   chanya iwapo itakuwa kiasi, inayoelezea kinaganaga kosa linalostahili adhabu na   isiyokiuka haki za mtoto. Adhabu iliyokiuka mambo haya huenda ikazorotesha   uhusiano baina ya mwalimu na mwanafunzi na kuifanya tabia ya mwanafunzi   kuzorota zaidi badala ya kuimarika. Mwandishi huyu anachora taswira nyigine   ambapo adhabu kiasi inafaulu katika kuzuia tabia hasi na kuleta matokeo chanya.   Kwa mfano, Sifa anapomwandikia Tumaini barua ya mapenzi yenye ujumbe   ambao unamwudhi Tumaini, Bwana Mwadime anamwita Sifa ofisini mwake na   kumpatia adhabu ya kufagia madarasa yote ya shule. Baadaye, anamwamuru   kumwomba Tumaini msamaha mbele yake    uk. 45   . Matokeo chanya ya adhabu   hii katika kurekebisha tabia ya Sifa yanaelezewa kwa maneno yafuatayo:   “Tokea wakati huo, Sifa alikuwa akimtazama Tumaini kwa jicho   jingine kabisa. Alimheshimu, na kamwe hakutaka kutamka neno   lolote baya kwake.”   uk. 45   .   Ushauri wa mwandishi unaojitokeza kupitia adhabu hii unaafikiana na maelezo ya   Kenani    2003    kuwa, ili adhabu ifaulu katika kurekebisha tabia sharti iwe kiasi na   isisitize kuhusu tabia hasi inayokosolewa bali isilenge kuumiza hisia za   anayekosolewa. Maelezo ya mtafiti huyu na yale ya mwandishi wa Tumaini   kuhusu adhabu yanakubaliana na mhimili wa nadharia ya ujifunzaji unaoelezea   kuhusu umuhimu wa uimarishaji chanya katika kuendeleza tabia inayokubalika ya   mtoto.   Suala la adhabu kali pia linajitokeza katika riwaya ya Siku Njema. Selemani   Mapunda anashurutishwa na mwalimu mkuu kuvua nguo na kuoga hadharani    uk.      . Mchakato mzima wa upashaji wa adhabu una kasoro ambazo zinamwathiri   Mapunda kisaikolojia na kumfanya kutoroka shule na kugeuka katili. Mwalimu   mkuu anawatumia vigoli kumwandalia Selemani maji ya kuoga kwenye karai   kisha analikuza tukio lenyewe kwa kuita paredi ya ghafla; jambo ambalo   halikuwa limezoelewa mle shuleni. Isitoshe, kitendo cha mwalimu mkuu   kumpokeza Selemani Mapunda sabuni na kumwamuru kuvua nguo na kuoga   mbele ya wenzake kinamtia kijana huyo woga, shauku na aibu inavyojitokeza   katika maelezo ya Kongowea Mswahili yafuatayo:   “Selemani alitaka ardhi ipasuke na kumzika mzima aepuke aibu   iliyomkabili. Akalivua shati. Tukaangua cheko kubwa la dhihaka.   Akautazama umati kwa jicho la hasama. Kisha akauona upenu na   kukimbia mbio ambazo hazina mfano wake, shati kaliacha   nyuma.”   uk. 20      Mbaka, Gatumu na Tumuti    2011    wanawashauri wanaowapasha watoto adhabu   kuepuka adhabu kali na zinazoumiza saikolojia ya mtoto. Adhabu hizo zinaweza   kumfanya mtoto kuingiwa na woga, shauku, msongo wa mawazo na kushusha   kiwango chake cha kujithamini hivyo basi kutorekebisha tabia. Mbali na hayo,   adhabu kali huwafanya watoto kudhihirisha ukatili shuleni na katika jamii kwa   jumla kama njia ya kulipiza kisasi    Kenani, 2011; Humphreys, 2008; Mbaka,   Gatumu na Tumuti, 2011   . Jambo hili linadhihirika bayana Selamani Mapunda   anapoudhihirisha ukatili kwa mwalimu mkuu wa Tanga    uk.21   . Hali kadhalika,   kijana huyu anaonyeshwa na mwandishi akitekeleza matendo ya kikatili dhidi ya   wanajamii wengine    uk. 20   . Kupitia maelezo haya, Walibora    1996    anaashiria   kuwa kuna haja ya walimu kuchagua kwa makini mbinu wanazozitumia   kurekebisha utovu wa nidhamu shuleni ili kuepuka kuzidisha ukatili miongoni   mwa watoto. Maelezo haya yanakubaliana na mhimili wa nadharia ya ujifunzaji   wa kijamii kuhusu uimarishaji tabia kama njia moja ya watoto kujifunza tabia.   Kubuni njia mwafaka za kushughulikia utovu wa nidhamu   Kubuniwa kwa mbinu mwafaka za kushughulikia visa vya utovu wa nidhamu   shuleni kwa kuwahusisha wadau wote ni mkakati mwingine unaoweza kusaidia   kudhibiti ukatili miongoni mwa watoto. Mwandishi wa riwaya ya Tumaini   anaonyesha kwamba mojawapo ya mambo yanayochangia upotofu wa tabia ya   baadhi ya wanafunzi wa Kivulini ni kukosekana kwa mikakati mwafaka ya   kuirekebisha tabia yao. Mwandishi analidhihirisha jambo hili kupitia kwa   mhusika Majuto. Mwalimu mkuu, Bwana Mwadime, hawashirikishi kikamilifu   walimu wake katika kuibuka na mbinu mwafaka za kushughulikia utovu wa   nidhamu shuleni. Baadhi ya walimu wanastahabu kutumia adhabu ambazo   wanachukulia kuwa zitasaidia kuzuia tabia hasi. Matokeo ya jambo hilo ni   kuwafanya wanafunzi kukanganyikiwa na kudhihirisha ukatili zaidi   inavyojidhihirisha kupitia kwa Majuto. Kwa sababu ya kukosekana kwa   ushirikiano na mashauriano baina ya Bwana Mwadime na walimu wake jinsi ya   kushughulikia nidhamu shuleni, mzigo mkubwa wa kushughulikia visa   mbalimbali vya utovu wa nidhamu shuleni unamwangukia mwalimu huyo mkuu   inavyoelezewa na mtunzi:   “Majuto na Kijungwe…walikuwa na ukaidi uliomsumbua sana   mwalimu mkuu, Bwana Mwadime.‟‟   uk. 20      Anachopendekeza Momanyi kupitia kauli hii ni kuwa usimamizi wa shule   unapaswa kuwa na utaratibu maalumu wa kushughulikia utovu wa nidhamu ili   wajibu huo usije ukawa ni wa wakuu wa shule pekee. Pengo jingine   linalodhihirika katika shule ya Kivulini ni kutohusishwa kwa wazazi katika   kushughulikia nidhamu ya watoto wao. Mara kwa mara, Bwana Mwadime   anashurutika kumfukuza Majuto nyumbani kwa muda fulani pale ambapo mapepe   na utundu wake unakithiri    uk. 20   . Hata hivyo, hawahusishi wazazi ili kulikabili   tatizo hilo pamoja. Jambo hilo linatoa mwanya wa kuendelea kukithiri kwa tabia   ya watoto hao. Singh & Steyn    2013    wanaeleza kuwa wazazi ni sehemu muhimu   katika mfumo wa shule na huwasaidia wakuu wa shule na walimu katika   kupunguza visa vya utovu wa nidhamu shuleni kwa kujihusisha katika masomo   na maendeleo ya watoto wao shuleni. Watafiti hawa wanafafanua kuwa wazazi   wasipotekeleza wajibu huu, watapalilia mazingira ya kutokea kwa ukatili   miongoni mwa watoto.   Shinikizo na vishawishi vingine vya wazazi na wanajamii wengine   vinavyoelekezwa kwa walimu na usimamizi wa shule ni jambo jingine   linaloashiriwa na mwandishi wa riwaya ya Tumaini kwamba linaathiri   kushughulikiwa kikamilifu kwa utovu wa nidhamu shuleni. Mara kwa mara,   Bwana Mwadime anasawiriwa kutiliwa shinikizo na Bwana Andrea ambaye ni   chifu kumrudisha Majuto shuleni    uk. 20   . Katika baadhi ya mazingira, Mwadime   anashawishiwa na chifu huyo kwa kupewa hongo ili kumrudisha kijana huyo   shuleni. Jambo hili linajitokeza bayana wakati Majuto na Kijungwe wanahusika   katika uvunjaji wa ofisi na wizi wa madaftari.   “Kutokana na juhudi za chifu, akina Majuto hawakufukuzwa shule.   Hata hivyo, vinywa vya watu mitaani vilieneza uvumi kuwa   Mwalimu Mwadime alipokea mlungula.”   uk. 20   .   Momanyi    2006    anaashiria kuwa shinikizo za wazazi na watu wengine wenye   ushawishi katika jamii zinaweza kuathiri kushughulikiwa kwa visa vya utovu wa   nidhamu shuleni kwa ukamilifu. Aidha, jinsi visa vya utovu wa nidhamu   vinavyoshughulikiwa katika kiwango cha darasa kunaashiriwa na mwandishi wa   riwaya ya Tumaini kama pengo jingine katika kukabiliana na utovu wa nidhamu   mapema katika maisha ya mtoto. Wanafunzi wanaporipoti kuhusu wizi wa   nyenzo zao, mwalimu wa darasa la akina Majuto halimakinikii suala hilo na   kufuatilia ili kung‟amua ni mwanafunzi gani aliyekuwa ameanza kuwa na mkono   mrefu ili amrekebishe. Jambo hilo linafanya tabia ya Majuto kuendelea kikithiri   zaidi inavyoelezewa hapa:   “Wizi ule wa darasani sasa ulikita mizizi na kumfanya Majuto   kuhitimu na kuwa mwizi mtajika.‟‟   uk. 71   .   Kenani    2011    anashauri kuhusu umuhimu wa mwalimu wa darasa kulidhibiti   darasa vyema na kudumisha nidhamu darasani kama njia moja ya kuruhusu   shughuli za masomo kufanikiwa na kuzuia ukatili miongoni mwa watoto.   Mtaalamu huyu anafafanua kuwa visa vya utovu wa nidhamu vinapotokea   darasani, ni wajibu wa mwalimu wa darasa kuvishughulikia kwa njia ambayo   inatilia manani maslahi ya wanafunzi wanaohusika.   Katika riwaya ya Siku Njema, mwandishi anasimulia kuhusu wanafunzi wenye   utovu wa nidhamu katika darasa la Kongowea Mswahili na ambao wanadhihirisha   ukatili kwa Kongowea Mswahili. Kila wakati Kongowea Mswahili alipowashinda   wanafunzi hao masomoni walisikika wakingengemeka hadharani na kumuumbua   kwa matusi    uk. 8   . Aidha, mwandishi anasawiri picha ya ukosefu wa mazingira   bora darasani ambayo ni muhimu katika kukuza tabia ya kusema ukweli na   kujiamini miongoni mwa watoto. Kwa mfano, Selemani Mapunda anasawiriwa   akinakili majibu ya Kongowea Mswahili wakati wa mtihani – jambo ambalo   linaonyesha ukosefu wa uaminifu    uk. 8   .   Kutoshughulikiwa kwa visa vya utovu wa nidhamu darasani jinsi ambavyo   kunadhihirika katika riwaya ya Tumaini na Siku Njema kunaonyesha udhaifu wa   walimu husika katika kulidhibiti darasa anavyofafanua Kenani    2011   . Kwa   hivyo, waandishi wa riwaya husika wanapendekeza kwamba usimamizi wa shule   unapaswa kuibuka na mikakati kabambe ya kuvidhibiti visa vya utovu wa   nidhamu darasani na shuleni na kupalilia mazingira bora ya wanafunzi kujifunza   tabia njema.   Kubuni idara ya ushauri nasaha shuleni ili kuwashauri wanafunzi na   kushughulikia visa vya utovu wa nidhamu ni mkakati mwingine unaoweza   kusaidia kudhibiti tabia ya ukatili miongoni mwa watoto. Katika riwaya ya Lulu   ya Maisha, mwandishi anachora taswira ambapo baadhi ya mikakati iliyowekwa   na shule ya St. Mary‟s Girls Primary Boarding imesaidia katika kupunguza   matendo ya ukatili shuleni humo. Idara hiyo inawapa ushauri nasaha watoto   waliotoka katika jamii zilizosheheni ukatili ili kuwasaidia kujirekebisha. Mfano   wa watoto hao ni Leila ambaye mama yake anamtupa njiani baada ya kumzaa    uk.      . Kuwepo kwa idara hiyo ya ushauri nasaha shuleni humo kunajitokeza kupitia   maneno ya Sue:   “Licha ya kupewa ushauri wa shule na mshauri kila mara,   nilionekana sikuhitaji sana ushauri huo…”    uk. 72   .   Maoni ya Habwe    2013    kuhusu kubuniwa kwa idara za kutoa ushauri nasaha kwa   wanafunzi kama njia moja ya kukabiliana na ukatili miongoni mwa watoto   yanakubaliana na maoni ya Kindiki    2009    ambaye anapendekeza kutumiwa kwa   njia mbadala za kuimarisha nidhamu shuleni kama vile kutumia idara za ushauri   nasaha.   Kuandaa shughuli za masomo ambazo zinakidhi mahitaji ya   wanafunzi wote   Ujumuishaji wa shughuli za ujifunzaji kwenye masomo na ambazo zinakidhi   mahitaji ya wanafunzi tofauti ni njia nyingine inayopendekezwa na baadhi ya   waandishi wa vitabu teule vya fashihi kwamba inaweza kutumiwa kudhibiti visa   vya ukatili miongoni mwa watoto. Mwandishi wa riwaya ya Tumaini anawasawiri   walimu wa shule ya Kivulini ambao wanachochea chuki katika mioyo ya   wanafunzi yamkini kwa kutoandaa vipindi vyao vyema huku wakizingatia   mahitaji ya kila mwanafunzi. Kauli anayoitoa Almasi, mmoja wa wanafunzi wa   shule ya Kivulini, inaonyesha chuki yake dhidi ya mwalimu wa somo la Hisabati:   “Wacha hilo somo lenyewe, hata mwalimu mwenyewe anayefunza   ninamchukia pia.‟‟   uk. 73   .   Sababu inayomfanya Almasi kumchukia mwalimu wa somo la Hisabati ni mazoea   ya mwalimu mwenyewe kuchora sufuri zenye macho, masikio na midomo   kwenye kitabu chake kila wakati anapofeli somo hilo. Kitendo hiki kinahujumu   jitihada za mwanafunzi huyo katika somo hilo na badala yake kuibua hisia za   chuki. Anachopendekeza Momanyi    2006    ni kuwa kuna haja ya walimu   kujiandaa vyema kwa vipindi vyao huku wakiibuka na mbinu mwafaka za   kuwatia motisha wanafunzi ili kuborehsa matokeo yao na kupalilia uhusiano nao   kama njia moja ya kuepuka uhasama na tabia ya ukatili. Kenani    2011    anaeleza   kwamba mwalimu anayejali maslahi ya wanafunzi wake sharti aelewe silika zao,   mazingira ya familia walimokulia, mambo ambayo wamewahi kupitia katika siku   za awali na viwango vyao vya weledi miongoni mwa mengine. Jambo hili   litamsaidia mwalimu kuibuka na shughuli za ujifunzaji ambazo zinakidhi mahitaji   haya ya mwanafunzi.   Kudhibiti Ushawishi wa Marika   Kudhibiti ushawishi unaoweza kusababishwa na marika katika mazingira ya shule   ni mkakati mwingine unaopendekezwa na waandishi wa vitabu teule vya fasihi ya   watoto kwamba unaweza kutumiwa kupunguza visa vya ukatili. Katika riwaya ya   Siku Njema mwandishi anawasawiri watoto ambao wanaendeleza tabia ya ukatili   wakiwa katika marika. Kongowea Mswahili anaeleza jinsi wanafunzi hao   wanavyochocheana na kumrushia cheche za matusi wakati wowote alipowashinda   masomoni    uk. 8   . Wanafunzi hawa wanaongozwa na Selemani Mapunda ambaye   anaelezewa na mwandishi kwamba anatoka kwenye jamii iliyosheheni ukatili.   Kupitia usawiri wa Selemani Mapunda, mwandishi anaashiria kwamba lau tabia   yake ya ukatili ingetambuliwa mapema na kushughulikiwa isingefikia kiwango   cha kuwaathiri baadhi ya wanafunzi wa shule ya Tanga. Usimamizi wa shule   unaingilia kati kuikosoa tabia ya kijana huyo wakati ambapo amepotoka na   kuacha taathira kwa wanafunzi wengine    uk. 20   .   Mwandishi wa riwaya ya Tumaini, pia anasimulia jinsi ukatili wa watoto   unavyochochewa na kuendelezwa na marika shuleni. Anasimulia kuhusu Majuto   na Kijungwe ambao wanashirikiana katika kuihangaisha shule nzima    uk. 20   .   Majuto na Kijungwe wanashirikiana katika kuvunja ofisi ya mwalimu mkuu na   kuiba madaftari ambayo wanayauza kwa mfanyabiashara anayeitwa Karim.   Vilevile, wanashirikiana katika kuwafanyia wanafunzi wenzao mizaha hasa   waliowashinda masomoni    uk. 44   . Isitoshe, wanashirikiana katika wizi na   ujambazi baada ya wote kuacha shule. Ingawa Majuto na Kijungwe   wanashirikiana katika kutekeleza matendo ya kikatili, kuna mambo mbalimbali   yanayodhihirisha kuwa aliyekuwa na ushawishi mwingi katika ushirika huu ni   Majuto. Mojawapo ya mambo hayo ni kwamba Majuto anapotimuliwa shuleni   kwa sababu ya kumrushia mwalimu mawe, haupiti muda mwingi kabla ya   Kijungwe naye kuacha shule na kujiunga naye katika kuendeleza matendo ya   ukatili nje ya shule. Majuto anapofukuzwa shule, tayari anaacha athari hasi kwa   baadhi ya wanafunzi akiwamo Juma na Kijungwe    uk. 44   . Wanafunzi hawa   wanaelezewa kuwa wenye ushari unaowasumbua wenzao. Isitoshe, katika riwaya   hii, baadhi ya wasichana wa shule ya Kivulini wakiwamo Waridi na Almasi   wanachocheana kuwachukia walimu wa masomo ya sayansi kwa sababu ya   kutofaulu kwao katika masomo yenyewe. Wanachukulia kutofaulu kwao katika   masomo hayo ni kosa la walimu husika bali si kosa lao    uk. 73      Katika riwaya ya Lulu ya Maisha, mwandishi anawaangazia wanafunzi wa shule   ya St. Mary‟s Girls Primary Boarding ambao wanaendeleza matendo ya ukatili   wakiwa kwenye makundi. Sue anapojiunga na shule hii, wanafunzi hawa   wanamdhalilisha kwa kumwambia kuimba kidogo, kulia kidogo na kuwarejelea   viranja wao kwa jina „Waheshimiwa‟    uk. 71   .Waandishi wa riwaya tatu   zilizorejelewa wanawashauri walimu na usimamizi wa shule kwa jumla kwamba   tabia ya ukatili miongoni mwa watoto inaweza kudhibitiwa kwa kuwatambua na   kuwashughulikia wanafunzi wenye kasoro za kitabia na kuzirekebisha kabla ya   kuzieneza tabia hizo kwa wenzao kwenye marika na kufanya mzunguko wa tabia   ya ukatili. Mawazo ya waandishi kuhusu kushughulikia tabia ya marika mapema   yanaafikiana na yale ya Webster-Stratton & Taylor,    2001   . Wataalamu hawa   wanaeleza kwamba ni wajibu wa walimu kuwatambua mapema wanafunzi   wanaoingia shuleni na tabia ya ukatili na kuibuka na mbinu mwafaka za   kuishughulikia tabia hiyo kabla ya watoto hao kutengeneza magenge yanayoweza   kuchochea matendo ya uasi shuleni. Mwandishi wa Siku Njema anaonyesha athari   inayotokana na kutoshughulikiwa mapema kwa matendo ya ukatili kupitia kwa   Selemani Mapunda. Usimamizi wa shule unaanza kuishughulikia tabia ya   Selamani Mapunda katika darasa la sita – wakati ambapo tayari Mapunda   ameacha athari ya ukatili katika maisha ya baadhi ya wanafunzi wa shule ya   Tanga. Yeye mwenyewe anakuwa mfano wa samaki ambaye anakunjwa akiwa   amekauka. Hali hiyo ndiyo inayojitokeza kupitia mhusika Majuto wa riwaya ya   Tumaini ambaye juhudi za kumkunja akiwa amekomaa zinakosa kuzaa matunda.   Bandura    1977    anaonyesha athari inayosababishwa na marika kupitia uigaji wa   tabia hasi.   Kuyapunguza mambo yanayoweza kusababisha ukatili katika jamii   Sehemu hii itaangazia mambo mbalimbali ambayo yanaweza kusababisha tabia   ya ukatili miongoni mwa watoto na ambayo jamii inapaswa kuyapunguza.   Mambo haya yanajumuisha watu wazima wanaoweza kuwachochea watoto kuiga   na kuendeleza tabia ya ukatili    Perry, Perry, & Boldizar, 1991   .   Kuwakanya watu wanaowapotosha watoto   Watu wazima ambao ni mfano mbaya wa kuigwa na watoto na wanaovihalalisha   vitendo vya ukatili wa watoto wanaashiriwa na waandishi wa vitabu teule vya   fasihi ya watoto kama wanaochangia ukatili miongoni mwa watoto. Katika riwaya   ya Tumaini, mfanyabiashara anayeitwa Karim ananunua madaftari ambayo   Majuto na Kijungwe wanaiba kutoka shuleni    uk. 20   . Kitendo hicho cha kununua   bidhaa zilizoibwa kutoka kwa watoto kinahalalisha tabia yao ya ukatili hivyo basi   kumfanya Bwana Karim kuwa mfano mbaya wa kuigwa nao. Baadaye, ukatili wa   vijana hawa unakuwa na athari hasi hata kwa Karim mwenyewe wanapovamia   duka lake, kumjeruhi mkewe na kuiba kisanduku cha vito    uk. 109   .   Katika riwaya hiyo, Bwana Andrea ni mfano mbaya wa kuigwa na vijana   kutokana na tabia yake ya kuwadhulumu wasichana wadogo kimapenzi    uk. 54   .   Tabia hiyo inawaathiri baadhi ya vijana mtaani akiwamo mwanawe mwenyewe   anayeitwa Majuto. Kijana huyo anasawiriwa kuwa mbakaji na mwizi hodari      uk.71   . Momanyi    2006    anaonyesha udhaifu wa vyombo vya dola na asasi   nyingine za jamii katika kufichua na kukabiliana na matendo ya watu hawa   wanaochochea ukatili miongoni mwa watoto. Kwa mfano, Bwana Karim   hachukuliwi hatua yoyote ya kisheria licha ya kujulikana kwamba ndiye   aliyenunua bidhaa zilizoibwa kutoka kwenye shule ya Kivulini. Vilevile,   usimamizi wa shule kupitia kwa Bwana Mwadime hauripoti wizi unaotendeka   shuleni kwa vyombo vya usalama – jambo linalochangia kutochukuliwa kwa   hatua mwafaka.   Fauka ya hayo, Chifu Andrea anakuwa kikwazo katika kutekelezwa kikamilifu   kwa sheria. Kuna tetesi kwamba alimhonga Bwana Mwadime ili asiwafukuze   Majuto na Kijungwe kutoka shuleni baada ya tukio la wizi. Licha ya hayo,   mwandishi anaeleza kuwa wakati wowote wazazi wa wasichana waliodhulumiwa   kimapenzi na Majuto walipopeleka malalamishi yao kwa Chifu Andrea,   aliwapuuza. Wazazi hao walipomshtaki Majuto, chifu aliwahonga mawakili na   mahakimu wakatupilia mbali kesi ya Majuto    uk. 54   . Tabia ya Andrea ya kuzuia   kutekelezwa kwa sheria inatoa mchango muhimu katika kudorora kwa tabia ya   Majuto na vijana wengine ambao walishirikiana naye katika kutekeleza uhalifu.   Bwana Karim, Bwana Mwadime na Chifu Andrea wanachangia katika kukithiri   kwa matendo ya Majuto na Kijungwe kwa kuwa mfano mbaya wa kuigwa na   kuhujumu kutekelezwa kwa sheria kikamilifu. Momanyi    2006    anaashiria   kwamba kuna haja ya watu wazima kuwa vielelezo vya kuigwa na watoto kama   njia moja ya kuwasaidia kuiga tabia bora. Aidha, mwandishi anapendekeza   kwamba jamii kupitia vyombo vya serikali na asasi nyingine inapaswa kuwakabili   watu fulani katika mazingira ya mtoto ambao wanaweza kuchangia tabia ya   ukatili. Mawazo ya mwandishi yanakubaliana na yale ya Perry, Perry, & Boldizar      1991    ambao wanaeleza kuwa mara nyingi watoto huiga matendo ya watu   wazima wanaowazunguka kwa kuwachukulia watu hao kuwa vielelezo. Mhimili   wa nadharia ya ujifunzaji wa kijamii ya Bandura    1977    kuhusu umuhimu wa   vielelezo katika mazingira ya watoto umesaidia katika kuyaelewa vyema mawazo   ya wataalamu hao.   Kudhibiti ushawishi wa marika katika kiwango cha jamii   Kuwalinda watoto dhidi ya ushawishi wa marika katika jamii ni njia nyingine   inayoweza kusaidia katika kukabiliana na tabia ya ukatili miongoni mwa watoto.   Lindenberg & Steglich    2010    wanaeleza kuwa marika huchangia katika   ujifunzaji wa tabia kwa njia mbili. Kwanza, wanaojiunga na marika hayo hujikuta   wakiiga tabia chanya au hasi kutoka kwa wenzao wenye ushawishi. Aidha, watu   fulani katika marika wenye tabia fulani huwa vielelezo vya kuigwa hivyo basi   huishia kubadili tabia ya wale wanaojiunga na makundi haya. Mwandishi wa Siku   Njema anaonyesha mchango wa magenge katika kuendeleza tabia ya ukatili ya   Selemani Mapunda na Bakari Salim. Selemani Mapunda anaelezewa kwamba   alijiunga na genge la vijana wengine waliozuumu kutenda kila amali mbaya    uk.      . Katika genge hili, mwandishi anaeleza kuwa Mapunda anajifunza tabia mpya   ambazo hakuwa nazo alipokuwa shuleni. Anaanza kuvuta bangi, kuiba mali ya   watu na kuwabaka mabinti wa watu    uk. 20   . Licha ya Mapunda, kuna Bakari,   mwanawe Salim Makame ambaye anaelezewa kuwa baada ya kutoka jela   alipokuwa amefungwa kwa wizi anahiari kwenda kuishi na „rafikize‟    uk. 64   .   Mmoja wa vijana ambao Bakari anaenda kuishi nao ni Selemani Mapunda. Bakari   anajitosa katika tabia ya kuvuta bangi na kunyakua vitu vya wapita njia .Baadaye,   genge la Bakari linaanza kuwindwa na polisi kwa sababu ya kuwahangaisha   wakazi wa Mombasa    uk. 113   . Hatima ya Bakari na Selemani Mapunda inakuwa   ni kupigwa risasi baada ya kufumwa wakijaribu kuiba gari jijini Mombasa    uk.      .   Katika riwaya ya Tumaini, tabia ya Majuto na Kijungwe inakithiri kutokana na   ushawishi wa marika. Mwandishi anaeleza kuwa Majuto, Kijungwe na wengine   walihamia mtaa wa Mkwajuni na kuishi katika madanguro. Ushawishi hasi wa   genge la akina Majuto kwa watoto wengine wa mtaa unadhihirika kupitia kauli ya   mtunzi:   “Katika madanguro hayo, vigoli kutoka mtaani humo   waliwatembelea na kuzifuja pesa zao pamoja na ngawira   nyiginezo, huku wakijiingiza katika tafrija mbalimbali.”   uk111   .   Katika riwaya ya Lulu ya Maisha, tabia ya Omido inabadilika anapojiunga na   genge la marika katika mtaa wa Kisera. Katika genge hili, Omido anawaibia watu   na kujinunulia vitu vya bei ghali kama vile mavazi, saa na redio kubwa    uk. 46   .   Aidha, Omido anajifunza tabia mpya ambazo hakuwa nazo akiwa kwenye genge   hili. Anaanza kuvuta sigara, bangi na kutumia dawa ya kokeini    uk. 47.   Waandishi wa riwaya tatu teule za fasihi ya watoto, wanaashiria kwamba   ushawishi wa marika unaweza kuwa na athari hasi kwa watoto. Kwa hivyo, ni   jukumu la wazazi, walezi na watu wengine wanaowajibikia malezi ya mtoto   kuhakikisha kuwa ushawishi wa marika anayojiunga nayo mtoto hauchangia tabia   ya ukatili. Hoja hii inaungwa mkono na Farrell, Thompson & Mehari    2016      ambao wanashauri kuwa jamii inapaswa kuelekeza juhudi nyingi katika kuhimiza   tabia za uadilifu zinazopaswa kuigwa na watoto wakiwa kwenye marika kama   njia moja ya kupunguza mambo ambayo yanaweza kuchangia upotofu wa tabia   badala ya kuwazuia watoto kujiunga na marika.   Hitimisho   Sura hii ilichanganua mikakati mbalimbali inayoweza kutumiwa kuikabili tabia   ya ukatili miongoni mwa watoto katika familia, shule na jamii kwa jumla.   Kudhibiti dhuluma za kinyumbani, kuepuka adhabu kali wakati wa kuwarudi   watoto na kuwa na watu vielelezo wanaokidhi mahitaji ya watoto ni baadhi ya   mikakati inayoweza kutumiwa katika familia kuikabili tabia ya ukatili miongoni   mwa watoto. Shuleni, tabia hiyo inaweza kukabiliwa kwa kutumia njia mbadala   kushughulikia nidhamu na kuepuka adhabu kali zinazokiuka haki za watoto na   kuandaa shughuli za masomo zinazokidhi mahitaji ya wanafunzi wote miongoni   mwa mbinu nyingine. Kuwakanya watu wenye ushawishi hasi kwa watoto na   kudhibiti ushawishi wa marika ni baadhi ya mikakati inayoweza kutumiwa katika   jamii kukabili tabia ya ukatili miongoni mwa watoto. Mihimili miwili ya nadharia   ya ujifunzaji wa kijamii ya Bandura    1977    ilitumikizwa. Mhimili wa uimarishaji   tabia uliwasaidia watafiti kuelewa mchango wa tuzo katika kuendeleza tabia   chanya na adhabu katika kuzuia tabia hasi. Mhimili wa pili ulitumiwa kuelezea   mchango wa vielelezo katika ujifunzaji wa tabia miongoni mwa watoto.   SURA YA TANO   HITIMISHO, MATOKEO NA MAPENDEKEZO YA UTAFITI   Utangulizi   Sura hii inashughulikia muhtasari wa utafiti, matokeo ya utafiti, mchango wa   utafiti, changamoto zilizoibuka wakati wa kufanya utafiti na mapendekezo ya   utafiti.   Muhtasari wa utafiti   Utafiti ulichunguza wahusika ambao ni watoto katili katika fasihi ya watoto.   Riwaya tatu zinazolenga hadhira ya vijana ambazo ni Siku Njema    Walibora   ,1996   , Tumaini    Momanyi, 2006    na Lulu ya Maisha    2013    zilichunguzwa ili   kuelewa jinsi waandishi walivyoangazia aina za ukatili wa watoto, sababu na   athari za ukatili wenyewe kwa wahusika wengine na mikakati mbalimbali ya   kuikabili tabia hiyo. Mihimili ya nadharia ya ujifunzaji wa kijamii na ile ya   nadharia ya uhalisia ilitumikizwa katika kutimiza malengo ya utafiti.   Katika sura ya kwanza, ilibainika kwamba katika fasihi ya watoto, ukatili   unajitokeza katika vitabu vilivyoandikiwa watoto katika sehemu mbalimbali za   ulimwengu ambapo picha za matendo yanayosababisha uchungu wa mwili   zilitumiwa kama kielelezo cha nidhamu katika vitabu vya kufunzia watoto   uadilifu. Hali kadhalika, mitazamo tofauti ya watafiti kuhusu matumizi ya vitabu   vyenye maudhui ya ukatili kufunzia watoto ilidhihirika katika sura hii. Vipengele   vilivyoshughulikiwa ni pamoja na suala la utafiti, malengo ya utafiti, sababu za   kuchagua mada, misingi ya nadharia na mbinu za utafiti.   Sura ya pili ilichanganua aina za ukatili zinazojitokeza katika vitabu teule vya   watoto. Mhimili wa nadharia ya uhalisia unaoeleza kwamba waandishi wa kazi za   fasihi huyaangazia matukio, wahusika, mazingira na mandhari kwa uyakinifu na   uaminifu ulitumikizwa ili kuelewa jinsi watoto katili walivyosawiriwa na   waandishi wa vitabu teule vya fasihi ya watoto. Aina tatu pana za ukatili wa   watoto zilijitokeza katika vitabu teule vya fasihi ya watoto ambazo ni ukatili wa   kimatendo, wa kimatamshi na wa kuwaziwa.   Sura ya tatu ilichunguza sababu na athari za ukatili wa watoto kwa wahusika   wengine katika vitabu husika vya fasihi ya watoto. Mhimili mmoja wa nadharia   ya ujifunzaji wa kijamii ya Bandura    1977    unaoeleza kuwa tabia ya mwanafunzi   haikuzwi tu na upokezi wa ujumbe bali ni mchango baina ya mafunzo na   mazingira, ulitumikizwa ili kuonyesha jinsi sababu mbalimbali huchangiana   katika kukuza tabia ya ukatili miongoni mwa watoto. Vile vile, mhimili wa   nadharia ya uhalisia unaoeleza kwamba waandishi wa kazi za fasihi huyaangazia   matukio, wahusika, mazingira na mandhari kwa uyakinifu na uaminifu ulisaidia   mtafiti kuelezea jinsi athari za watoto katili kwa wahusika wengine   zilivyoangaziwa kwa uhalisia na waandishi wa vitabu husika. Sababu za   kifamilia, kijamii na zile zinazohusiana na shule zilidhihirika kama zenye   mchango muhimu katika tabia ya ukatili miongoni mwa watoto. Licha ya hayo,   athari zinazoonekana bayana pamoja na za kisaikolojia ni miongoni mwa zile   zilizojitokeza.   Sura ya nne iliangazia mikakati mbalimbali inayoweza kutumiwa kuikabili tabia   ya ukatili miongoni mwa watoto. Mihimili miwili ya nadharia ya ujifunzaji wa   kijamii ilitumikizwa. Mhimili wa kwanza ni ule wa uimarishaji tabia ambao   unaelezea kwamba tabia chanya hutuzwa ili kuiendeleza ilhali tabia hasi huzuiwa   kwa njia ya adhabu. Mhimili huu ulichangia katika utafiti katika kueleza jinsi   uimarishaji tabia unaweza kuwa njia mwafaka ya kuukabili ukatili miongoni mwa   watoto hasa pale unapoanza kujidhihirisha. Mhimili wa pili ni ule unaohusu   mchango wa vielelezo vilivyoko katika mazingira anayoishi mtoto katika kukuza   tabia yake. Mhimili huu ulisaidia utafiti kufafanua jinsi tabia ya ukatili miongoni   mwa watoto inaweza kuzuiwa kwa kuwapa wtoto vielelezo bora katika mazingira   wanamokulia. Ilibainika kwamba njia mwafaka ya kuikabili tabia ya ukatili ya   watoto ni kuyapunguza mambo yenye uwezo wa kuchangia tabia hiyo na   kupalilia mazingira ya kuigwa ili kukuza tabia bora.   Matokeo ya utafiti   Utafiti ulichanganua watoto katili katika fasihi ya watoto inayolenga hadhira ya   vijana. Mihimili ya nadharia ya ujifunzaji wa kijamii na ile ya uhalisia iliongoza   utafiti huu. Uchanganuzi wa vitabu teule vya fasihi ya watoto ulibainisha kuwa   watoto ni wahusika katili ambao matendo yao yanaweza kuwaathiri wahusika   wengine kwa njia hasi kinyume na mtazamo wa jamii kuwa mtoto nyakati zote ni   mhanga wa matendo ya ukatili.   Licha ya hayo, ilidhihirika kuwa watoto hujihusisha katika aina mbalimbali za   ukatili. Aina tatu za ukatili zilidhihirika katika vitabu teule vya fasihi ya watoto:   ukatili wa kimatendo, ukatili wa kimatamshi na ule wa kuwaziwa. Ukatili wa   kimatendo ulidhihirika kupitia matendo kama vile uvamizi kwa njia ya kulipiza   kisasi, wizi na unyang‟anyi, unyanyasaji wa kimapenzi na uharibifu wa mali ya   watu wengine. Ukatili wa kimatamshi ulibainika kupitia vitisho vya aina   mbalimbali na matamshi ya kudhalilisha miongoni mwa njia nyingine. Ukatili wa   kuwaziwa ambao unaelezewa kuwa ni hali ya kufikiria, kupanga njama au kitendo   cha ukatili bila kukitekeleza, ulidhihirika kupitia ishara mbalimbali   zinazoonyesha kuwa wahusika walikusudia kutekeleza ukatili dhidi ya wenzao.   Ishara hizo ni pamoja na matamshi, maandishi, kumiliki silaha hatari na   kuwafuatafuata waathiriwa kwa lengo la kuwadhuru.   Fauka ya hayo, sababu za kifamilia, kwa mfano udekezaji wa watoto, kukosekana   kwa watu wanaokidhi mahitaji ya msingi ya watoto na mitindo na mienendo ya   maisha ya baadhi ya watu wanaopaswa kuwa vielelezo vya watoto ni mongoni   mwa zile zinazochangia ukatili miongoni mwa watoto. Vilevile, sababu za kijamii   kwa mfano, matumizi ya dawa za kulevya, ushawishi wa marika na imani na   itikadi katika jamii huchangia ukatili miongoni mwa watoto. Sababu nyingine   zinahusiana na shule. Hizi ni pamoja na ushawishi wa marika na matumizi ya   adhabu kali za kupindukia ambazo zinakiuka haki za watoto.   Mbali na hayo, ilibainika kuwa njia mwafaka ya kuikabili tabia ya ukatili   miongoni mwa watoto ni kuyapunguza mambo yanayoweza kuchangia kutokea   kwa tabia hiyo na kupalilia mazingira ya kuigwa ili kupalilia tabia bora. Katika   kiwango cha familia ni muhimu kudhibiti dhuluma za kinyumbani, adhabu kali   wakati wa kuwarekebisha watoto na kuwa na watu vielelezo katika familia ambao   wanakidhi mahitaji ya kimsingi ya watoto miongoni mwa mikakati mingine.   Katika mazingira ya shule, ilibainika kuwa adhabu kali zinazokiuka haki za   watoto zinapaswa kuepukwa na badala yake njia mbadala za kushughulikia   nidhamu kutumiwa. Aidha, zibuniwe njia mwafaka za kushughulikia utovu wa   nidhamu shuleni. Katika kiwango cha jamii kuna haja ya kuwakanya watu   wanaowapotosha watoto na kudhibiti ushawishi wa marika kama njia za kukabili   tabia ya ukatili miongoni mwa watoto.   Mchango wa utafiti   Utafiti umedhihirisha bayana kuwa mada ya ukatili unaohusu watoto nchini   Kenya na sehemu nyingine za ulimwengu ni suala mtanzuka ambalo limekuwa   likiibua mijadala katika vyombo mbalimbali vya mawasiliano kitaifa na   kimataifa. Ingawa wasomi mbalimbali wameshughulikia suala la ukatili unaohusu   watoto kwa mitazamo tofauti, changanuzi nyingi zinalenga mtoto kama mhanga   wa matendo ya ukatili bali si mhusika katili. Licha ya hayo, mada hii   imeshughulikiwa katika mazingira ya kimagharibi ambayo si yakini katika   kuuelewa ukatili unavyotendeka nchini Kenya. Kwa kuangazia suala la watoto   katili katika fasihi ya watoto kwa lugha ya Kiswahili, utafiti huu umeongeza   maarifa muhimu katika fasihi ya watoto.   Fauka ya hayo, utafiti huu utawafaidi waandishi, watafiti na wadau wa kazi za   fasihi kuliangazia suala la ukatili wa watoto kwa mtazamo mpana – kwamba   mtoto si tu mwathiriwa wa matendo ya ukatili bali pia ni mhusika katika   kutekeleza ukatili dhidi ya wanajamii wengine.   Isitoshe, utafiti huu utawafaa wahusika wa masuala ya watoto katika kulielewa   suala la watoto katili katika jamii, chanzo chake na jinsi ukatili huo unavyoweza   kudhibitiwa. Pia, utafiti umeweka msingi wa kiutafiti kwa wasomi wengine ili   waitafitie mada hii kwa kina zaidi.   Changamoto za utafiti   Utafiti ulikumbwa na uhaba wa vitabu na matini nyingine muhimu katika lugha   ya Kiswahili zinazoshughulikia mada ya ukatili unaohusu watoto. Ili kutatua   changamoto hii maandishi mengi yalitafsiriwa kutoka lugha ya Kiingereza. Ili   kutatua changamoto za kimaana zilizopatikana katika utafsiri mtafiti alitumia   uelewa wa lugha ya Kiingereza, kurejelea kamusi za Kiingereza na pia kuzingatia   muktadha ambapo maneno yalitumika. Kwa kujikita maktabani, haukuwa na   uwezo wa kubainisha mahitimisho kwa njia ya data ya nyanjani.   Mapendekezo   Mada ya ukatili unaohusu watoto ni muhimu hasa nchini Kenya ambapo   vimekuwa vikiripotiwa visa mbalimbali vya ukatili unaotekelezwa na watoto   dhidi ya wanajamii wengine na katika asasi za mafunzo. Kwa mintarafu hii, suala   hili linapaswa kuangaziwa na watafiti, waandishi wa vitabu vya fasihi ya watoto   na wadau wengine wa fasihi ya watoto ili kuitafutia suluhu tabia ya ukatili   miongoni mwa watoto. Maadamu utafiti huu ulijikita maktabani, mtafiti   anapendekeza kwamba utafiti wa baadaye wa nyanjani ufanywe ili kupata picha   kamili ya baadhi ya masuala yaliyoangaziwa.   MAREJELEO   AACAP.    2015, December   . Violent Behavior in Children and Adolescents.   AmericanAcademyof Child and Adolescent Psychiatry, Vol.55   Imepakuliwa tarehe 16 Machi 2021.   Abuga, E.    2021, January, 6   . Student stabs two teachers at Kisii School. The   Standard.   Imepakuliwa tarehe 28,   Septemba 2021   Baldry, A. & Farrington, D.    2005   . Protective factors as moderators of risk   factors in adolescence bullying. Social Psychology of Education, Vol. 8,   -284. DOI: 10.1007   s11218-005-5866-5. Imepakuliwa tarehe 11   Februali, 2022.   Baron, R. & Neuman, J.    1996   . Work place Violence and Work place   Aggression: Evidence on their Relative Frequency and Potential Causes.   Journal of Management, Vol 22,161-173.   Imepakuliwa tarehe 11   Februari, 2022.   Blandford, S.    1998   . Managing discipline in schools. New York: Routledge   Publishers.   Bourguignon, F.    2000   . Annual World Bank Conference on Development   Economics 1999. In, B. Pleskovic & J. Stiglitz    Eds.   , Crime, Violence   and Inequitable Development    pp.199-220   . The World Bank, Washington   DC.   Bugental, D., Corpuz, R. & Schwartz, A.    2012   . Preventing children‟s   aggression: Outcomes of an early intervention. Developmental   Psychology, Vol. 48   5   , 1443-1449.   Imepakuliwa tarehe 9 Machi, 2022.   Burnett, R.    2007   . Nipping crime in the bud: developmental research and   intervention in infancy. Criminal Justice Matters, Vol. 69    1   , 14-15.   Imepakuliwa tarehe 11 Machi 2022.   Chamander, F. & Jabbari, S.    2017   . Analysis of component of Aggression in the   stories of Elementary school children. Journal of Education and Learning,   Vol. 6    2   , 187-195. Doi:10.5539   jel.v6n2p187. Imepakuliwa tarehe 27   Septemba 2021.   Connor, D. F.    2002   . Prevalence of Aggression, Antisocial Behaviors, and   Suicide in in Children and Adolescents. In D.F. Connor    Ed.   . Aggresion   and Antsocial Behaviuor in Children and Adolescents: Research and   Treatment    pp. 28-45   . New York. Guilford.   Cox, D.R    1992   . Causality: Some Statistical Aspects. Journal of the Royal   statistical Society, Vol 155,291-301   Imepakuliwa tarehe 11 Februari,   Coyne, S. Archer, J. & Eslea, M    2006   . “We‟re Not Friends Anymore!   Unless…” The Frequency and Harmfulness of Indirect, Relational, and   Social Aggression. Official Journal of International Society for Research   on Aggression, Vol. 32, 294-307.   . Imepakuliwa   tarehe 10 Februari, 2022.   Donnelly, J.    2000   . Realism and International Relations. New York. Cambridge   University Press.   Dunlap, J. M.    2012   . Violence and Children‟s preferences in Fairy tale story   endings.University of North Carolina. Chapel Hill. Masters Thesis      unpublished      Esma, D. & Can, S.    2019   . Violence and fear in Francesca Simons Series of   Horrid Henry. Educational Research and Reviews,14   1   ,25-32.   Esma, D. & Can, S.    2019   . Violence and fear in Francesca Simons Series of   Horrid Henry.Educational Research and Reviews,14   1   ,25-32.   Finkelhor, D., Turner, H., Ormrod, R., Hamby, S. and Kracke, K.    2009   .   Children'sExposure toViolence: A Comprehensive National Survey.      Report No. 227744   . Office of Juvenile Justice and Delinquency   Prevention.   Imepakuliwa tarehe 17 Machi,   Habwe, J.    2013   . Lulu ya Maisha. Nairobi. The Jomo Kenyatta Foundation   Publishers.   Hill, C. E.    2015   . Formal Education: Early Children‟s Genres, Gender and the   RealistNovel. Ohio State University. Ohio. Phd thesis    unpublished   .   Hunt, P.   1994   . An Introduction to Children Literature. New York. Oxford   University Press.   Espelage, D.    2014   . Ecological Theory: Preventing youth bullying, aggression,   and victimization. Theory Into Practice, Vol. 53   4   , 257-264.   Imepakuliwa tarehe 11   Machi, 2022.   Farrell, A., Thompson, E. & Mehari, K.    2017   . Dimension of peer influence and   their relationship to adolescents‟ aggression, other problem behaviors and   prosocial behavior. Journal of Youth & Adolescence. Vol. 46, 1351-1369.   DOI 10.1007   s10964-016-0601-4. Imepakuliwa tarehe 11 Machi 2022.   Felson R.    2009   . Violence, Crime, and Violent Crime. International Journal of   Conflict and Violence, Vol 3   1   , 23-39.   Imepakuliwa tarehe 16 Februari, 2022.   Grundy, W. & Blandford, S.    1999   . Developing a culture for positive behavior   management, Emotional and behavioural Difficulties: A peer Reviewed   Journal. Vol. 4   3   , 5-9. DOI: 10.1080   1363275990040302. Imepakuliwa   tarehe 14 Februali, 2022.   Guerra, N., Huesmann, R. & Spindler, A.    2003   . Community violence exposure,   social cognition and Aggression among urban Elementary school children.   Child Development, Vol. 74   5   , 1561-1576.   Imepakuliwa tarehe 15   Februari, 2022.   Hotton, T.    2003   . Childhood aggression and exposure to violence in the home.   Ottawa: Statistics Canada.   Humphreys, S.    2008    Gendering corporal punishment: beyond the discourse of   human rights. Gender and Education, Vol. 20    5   , 527-540, DOI:      09540250701797150. Imepakuliwa tarehe 12 Machi 2022.   Illari, P, .Federica, R. & Williamson, J    2011   . Causality in the Sciences. New   York: Oxford University Press.   Imtiaz, R., Yasin, G., Yaseen, A.    2010   . Sociological study of factors affecting   the aggressive behavior among youth. Pakistan Journal of Social Sciences,   Vol. 30   1   , 99-108.   Imepakuliwa tarehe 16 Februali 2022.   Itegi, F    2017   . Bullying and its effects: Experience in Kenyan public Secondary   Schools. International Journal of Education and Research, Vol. 5   3   .   Imepakuliwa tarehe 4 Novemba 2021.   Johnson, E. & Belfer, M.    1995   . Substance abuse and Violence: Cause and   Consequence. Journal of Health care for the poor and underserved, Vol.      2   , 113-121.   Imepakuliwa tarehe 10 Februari   Karanja, D.    2008   . Usawiri wa Masuala-ibuka katika hadithi za Watoto. Tasnifu   ya Uzamili. Chuo Kikuu cha Kenyatta. Nairobi    Haijachapishwa   .   Khan, M.    2014   . “Association of Family Structure and its Environment with   AggressiveBehaviour of Children    6-8years    in a Rural Community”   Journal of Child and Adolescent Behaviour, 02   01   , 8–11.   Imepakuliwa tarehe 11 Januari 2021.   Kauffman, J    1994   . Violence and Aggression of Children and Youth: A Call for   Action, Preventing School Failure: Alternative Education for Children and   Youth, 38    3   , 8-9, DOI: 10.1080   1045988X.1994.9944307. Imepakuliwa   tarehe 12 Februari, 2022.   Kavuria, P.    2008   . Dhuluma dhidi ya Watoto katika riwaya za Kiswahili. Tasnifu   ya Uzamili. Chuo Kikuu cha Kenyatta. Nairobi    Haijachapishwa   .   Kenani, D.    2011   . The relationship between classroom environment and student   aggressive behavior in Keumbu Zone, Kisii County Kenya. Masters of   Education    Psychology    Thesis. Kenyatta University. Nairobi      unpublished      Kimani, G., Kara, A. & Ogetange, T.    2012   . Teachers and pupils views on   persistent use of corporal punishment in managing discipline in primary   schools in Starehe Division, Kenya. International Journal of Humanities   and social sciences, Vol. 2    19   , 268-274.   Imeapakuliwa tarehe 12 Machi, 2022.   Kindiki, J.    2009   . Effectiveness of communication on students discipline in   secondary schools in Kenya. Educational Research and Review, Vol. 4   5   ,   -259.   Imepakuliwa tarehe 16 Februari 2022.   Kitzmann, K., Gaylord, N., Holt, A., Kenny, E.    2003   . Child witness to domestic   violence: A meta-analytic review. Journal of Consulting and Clinical   Psychology, vol. 7   2   , 339-352.   Imepakuliwa tarehe 12 Machi, 2022   Koehnecke, D.    2001   . Smoky night and crack: Controversial subjects in current   children‟sstories. Children’s Literature in Education, 32   1   , 17–30.   Kothari, C.    2004   . Research Methodology:Methods and Techniques. New Delhi.   New Age International   Limited Publishers   Kothari, C.    2007   . Research Methodology: Methods and Techniques. Mumbai,   India. New Age International Publishers   Lawrence, E., Yoon, J., Langer, E. & Eunyoe, R.    2009   . Is Psychological   aggression as detrimental as Physical aggression? The independent effects   of Psychological aggression on depression and anxiety symptoms.   Violence and Victims, Vol 24   1   , 20-35. DOI: 10.1891   0886-6708.24.1.20.   Imepakuliwa tarehe 12 Februari 2022.   Lawson, M.    2005   . Theoretical Foundation. In K. Sexton-Radek    Ed.   , Violence   in schools: Issues, Consequences, and Expression    pp3-21   . Praeger   Publishers.   Leach, K.D.    2014   . Aggression in Popular Children‟s picture Books: Content   Analysis. Brigham Young University. Provo. Master‟s Thesis      unpublished   .   Imepakuliwa tarehe 28 Septemba   Lindenberg, S. & Steglich, C.    2010   . Influence and selection process in weapon   carrying during adolescence: The roles of status, aggression, and VU.   American Society of Criminology, Vol. 48   1   , 187-188.   Imepakuliwa tarehe 11   Machi 2022.   Mabitla, M.A    2006   . Causes and manifestation of aggression among secondary   school learners. University of South Africa. Pretoria. Masters thesis      unpublished   .   .Imepakuliwa tarehe   Februali, 2022.   Mayne, J    2011   . Contribution Analysis: Addressing cause and Effect. In, F. Kim,   M. Mita & S. Robert    Eds.   . Evaluating the Complex: Attribution,   Contribution and Beyond    pp 53-62   . New Brunswick, New Jersey.   Transaction Publishers.   Mbaka, J., Gatumu, H. & Tumuti, S.    2011   . Attitude of teachers and students   towards the use of punishment in secondary schools in Kaloleni Distict of   Coast Province, Kenya. Journal of Research in Education and Society,   Vol. 2   2   , 127-134.   Imepakuliwa   tarehe 11 Machi 2022.   McLeod, S.    2016, February 5   . “Bandura Social Learning Theory”.   Imepakuliwa tarehe 15   Mei 2020,   Megan, C.    2010,   . "Does Violence Have a place in Children Literature?"   Imepakuliwa tarehe 17 Machi, 2021.   Meter, D., Casper, D., Card, N.    2015   . Perceptions of Intimacy and friendship   reciprocity moderate peer influence on aggression .Aggressive Behavior,   Vol. 41,432-442.   Imepakuliwa tarehe 16 Februali 2022.   Ministry of Gender Children and Social Development.    2010   . Violence Against   Children in Kenya. Government of Kenya.   Imepakuliwa tarehe 17 Machi, 2021   Momanyi, C.    2006   . Tumaini.Nairobi: Vide-muwa Publishers Limited.   Morell, R.    2006   . Fathers, fatherhood and masculinity in South Africa. In, R.   Linda & R. Morell    Eds.   , Baba. Men and fatherhood in South Africa    pp   -25   . Cape Town, HSRC Press.   Morellato, L.    2017   . Symbolic violence in contemporary Japanese children's   literature: Case study of a Japanese folktale in its twenty-first century   picture book renditions.    Working papers in contemporary Asian studies;   No. 58   . Centre for East and South-East Asian Studies, Lund University.   Mugo, M.    2021, February, 11   . Teenager caught with ammunition in school. The   Standard.   Imepakuliwa tarehe 30   Septemba.2021   Mugenda, O. and Mugenda, E.    1999   . Research Methods: Quantitative and   Qualitative approaches, Nairobi; Acts press.   Mugubi, G.    2003   . The Child Character in Adult Literature: A study of Selected   Caribrean Novels. Phd Thesis. Chuo Kikuu cha Kenyatta    unpublished   .   Muguro,H.   2018    .The Theme of Integrity in Children Literature: An analysis of   Children‟s Books. Masters Thesis. Kenyatta University.   Nairobi   unpublished   .   Murray, A.; Eisner, M.; Ribeaud, D.    2018   . Development and validation of a   brief measure of violent thoughts: The Violent Ideations Scale    VIS   .   Assessment, 25   7   , 942-955. DOI:   Mutura &Nzau.    2022, February 14   .Aquinas school in the eye of storm over   sodomy allegations. The Standard.   Imepakuliwa tarehe 15 Februari 2022.   Mwenda, A.    2020   . Taswira ya Malezi ya Watoto katika Riwaya za Tumaini      2006    na DuniaMashaka Makuu    2004   . Tasnifu ya Uzamili. Chuo Kikuu   cha Kenyatta. Nairobi    Haijachapishwa      Ndambuki, T.    2016   . Stealing among students in Single Sex Public Secondary   Schools in Kenya: Aproblem Behavior. International Journal of Social   Science, Vol. 3   4   , 5-19.   Imepakuliwa   tarehe 11 Februari, 2022.   Ndibalema, P.    2013   . Perceptions about bullying behaviour in secondary schools   in Tanzania: The case of Dodoma municipality. International Journal of   Education and Research, 1   5   , 1-16.   Imepakuliwa tarehe 16 Februari,   Ngugi, P.M.    2014   . Fasihi ya watoto katika kutekeleza mahitaji ya mtoto   kisaikolojia katika D.P.B Massamba na L.H. Bakize    wh    Kiswahili   Journal of the institute of Kiswahili studies    TATAKI   . Chuo cha   Daressalaam vol.77    1   . 2014 170-180 ISBN 0856048x.   Nimon, M.    1993   . Violence in Children‟s Literature Today. In M. Nimon   Ed.      Annual Conference of International Association of School   Librarianship   pp 27-30    Adelaide, South Australia: U.S Derpatment of   Education Ochunge, N.    2021, March, 15   . Class six pupil kills teacher   after a fight over water. The Standard.   Imepakuliwa tarehe 28, Septemba   Odhiambo, D.A   2017   . Ufasiri wa Ngano za Kifantasia Miongoni mwa Watoto   wa Shule za Msingi. Tasnifu ya Uzamili. Chuo Kikuu Cha Kenyatta      Hijachapishwa   .   Oduor, B.    2017, September, 11   . Shock as student arrested for keeping gun in   school. The Daily Nation.   Imepakuliwa   tarehe 30 Septemba 2021.   Omoteso, B.A.    2010   . Bullying behaviour, its associated factors and   psychological effects among secondary school students in Nigeria.   Journal of international Social Research 3   10    498-508.   Ongwae, S.    2021, May, 24   . Class seven pupil in Nyamira stabs classmate to   death over a pen. The Standard.   Imepakuliwa tarehe 28, Septemba, 2021.   Onukwufor, J.    2013   . Physical and Verbal Aggression among Adolescent   Secondary School Students in Rivers State of Nigeria. British Journal of   Education, 1   2    62-73   Imepakuliwa   tarehe 4 Novemba 2021.   Orodho, A. J.    2003   . Essentials of Education and Social Education Research   Method. Nairobi: Masola Publishers.   Osterman, K., Bjorkqvist, K., Lagerspetz, K    1998   . Cross-cultural Evidence of   Female Indirect Aggression. Official Journal of International Society of   Research on Aggressin, Vol. 24, 1-8.   Imepakuliwa tarehe 10   Februari, 2022.   Owens, L., Shute, R. & Slee, P.    2000   . “Guess what I just Heard!” Indirect   Aggression among Teenage Girls in Australia. Official Journal of   International Society of Research on Aggression, Vol. 26, 67-83.   . Imepakuliwa tarehe 12   Februari, 2022Perry, D., Perry, L. & Boldizar, J.    1990   . Learning   Aggression: A handbook of Developmental Psychoathology. New York:   Plenum Press   Pitcher, E.    1969   . Values and Issues in Young Children's Literature. Elementary   English, 46   3   , 287.   Imepakuliwa   Julai 29, 2021.   Pokhrel, P., Sussman, S., Black, D. & Sun, P.    2010   . Peer Group Selfidentification as a predictor of Relational and Physical Aggression among   high school Students. Journal of school Health, Vol. 80    5   , 249-258.   Imepakuliwa tarehe 2 Novemba 2021   Reese, E., Vera, E., Simon, T. & Ikeda, R.    2000   . The role of families and care   givers as risk and protective factors in preventing youth violence. Clinical   Child and Family Psychology Review, Vol. 3   1   , 61-77.   Imepakuliwa tarehe 11   Machi 2022.   Reyes, H.    2007   . The worst scars are in the mind: Psychological torture.   International Review of the Red Cross, Vol. 89   867   , 591-617.   Imepakuliwa tarehe 18 Februari 2022.   Richter, L.    2006   . The importance of fathering for children. In, R. Linda & R.   Morell    Eds.   , Baba. Men and fatherhood in South Africa.    pp.53-69   .   Cape Town, HSRC Press.   Rosenstock, I., Strecher, V., & Becker, M.    1988   . Social learning Theory and the   Health Belief Model. Health Education Quarterly,15   2   ,175-183.   Ruthiiri, M.K.   2012   . Tathmini ya ufaafu wa vitabu vya kusoma kwa madarasa ya   na 6 katikashule za msingi:mifano ya waandishi wanne.Tasnifu ya   uzamili. Chuo Kikuu Cha Kenyatta   Haijachapishwa      Singh, G. & Steyn, G.    2013   . Strategies to address Learner aggression in rural   South African Secondary Schools. Bulletin for Christian Scholarship,      3   , 1-8.   Imepakuliwa tarehe 17 Machi,   Smith, P. K.    2003   . Violence in schools: An overview. In P.K. Smith    Ed.   ,   Violence in schools: Response in Europe.    pp 1-14   . New York,   RoutledgeFalmer.   Sorre, B. & Oino, P.    2013   . Family based factors leading to street children   Phenomenon in Kenya. International Journal of Science and Research,   Vol 2   3   , 148-155.   Imepakuliwa tarehe 13 Februari, 2022   Stepanek, P.    2013   . Acts of Violence in English Fairy Tales Collected by Joseph   Jacobs. Brno. Masaryk University. Bachelor‟s Diploma   Thesis   unpublished   .   Imepakuliwa tarehe 28 Septemba   Szyndrowski, D.    2000   . The Impact of Domestic Violence on Adolescent   Aggression in the Schools, Preventing School Failure: Alternative   Education for Children and Youth, Vol. 44   1   , 9-11,   DOI:10.1080   10459880009602737. Imepakuliwa tarehe 13 Februari, 2022   Tambawal, M.    2017   . Bullying and its effects on academic performance of   Secondary School students in Nigeria: Implications for Counselling.   International Journal of Advanced Academic Research. Vol. 3   2   , 1-8.   Imepakuliwa tarehe 16 Februari, 2022.   Todorova, M.    2020   . Translating violence in children‟s picture books: A view   from the former Yugoslovia. In C. Jan & M. M. Jack    Eds.   . Children‟s   Literature in Translation: Texts and Contexts    pp. 249-262   . Leuven, Belgium.   Leuven University Press.   Vanassche, S., Sodermans, A., Matthijs, K., Swicegood, G.    2014   . The effects of   family type, family relationships and parental role models on delinquency   and alcohol use among Flemish adolescents. Journal of Child and Family   Studies, 23    1   , 128-143.   Imepakuliwa tarehe 10 Machi, 2022.   Villanueva, D    1997   . Theories of Literary Realism. New York: State of New   York Press, Albany.   Wafula, R.na Njogu, K.    2007   . Nadharia za Uhakiki wa Fasihi. Nairobi: Jomo   Kenyatta Foundation.   Walibora, K.    1996   . Siku Njema. Nairobi: Longhorn Publishers   Ltd.   Wamitila, K.    2002   . Uhakiki wa Fasihi: Misingi na Vipengele Vyake. Nairobi:   Phoenix Publishers Ltd.   Warren, P., Richardson, D. & McQuillin, S.   2011   . Distinguishing Among Non   direct forms of Aggresssion. Aggressive Behavior ,Vol 37, 291-301.   Imepakuliwa tarehe 4 Novemba 2021.   Watson,M. , Fischer, K. , Andreas, J. & Smith, K.    2004   . Pathways to   Aggression in Children and Adolescents. Havvard Educational Review,   Vol 74   4   , 404-430. Imepakuliwa tarehe 16 Februari, 2022.   Webster-Stratton, C. & Taylor, T.    2001   . Nipping early risk factors in the bud:   Preventing substance abuse , delinquency and violence in adolescence   through interventions targeted at young children   0-8 years   . Prevention   Science, Vol. 2   3   , 165-191.   Imepakuliwa tarehe 11 Machi, 2022.   Young, E., Boye, A. &Nelson, D.    2006   . Relational Aggression: Understanding,   identifying and responding in schools. Psychology in the Schools, Vol.      3   . DOI: 10.1002   pits.2014. Imepakuliwa tarehe 10 Februari 2022.   Kiambatisho I: Barua ya NACOSTI