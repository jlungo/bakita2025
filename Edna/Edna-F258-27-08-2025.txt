Mitaala ya Kiswahili katika Vyuo Vikuu vya Afrika Mashariki
Mhariri: Kenneth I. Simala
Kuhusu KAKAMA Kamisheni ya Kiswahili ya Afrika Mashariki (KAKAMA) ni asasi ya Jumuiya ya Afrika Mashariki (JAM) yenye mamlaka ya kuratibu na kuhimiza maendeleo na matumizi ya Kiswahili katika Nchi Wananchama wa JAM. Mamlaka ya KAKAMA yanatekelezwa kupitia njia na mbinu mbalimbali kama vile utafiti, mikutano, uchapishaji na usambazwaji wa matokeo ya utafiti. Lengo la KAKAMA ni kushirikiana na wadau wa Kiswahili na kutoa ushauri kwa Serikali za Nchi Wanachama wa JAM kuhusu sera ya Kiswahili katika utangamano wa kikanda na upatikanaji wa maendeleo endelevu. Mitaala ya Kiswahili katika Vyuo Vikuu vya Afrika Mashariki kimechapishwa 2019 na KAKAMA, Mtaa wa Maisara, SLP 600, Zanzibar, Tanzania. Hakimiliki ni ya KAKAMA pamoja na waandishi wa makala. KAKAMA Kenya Shukurani Kitabu hiki kimekamilika kutokana na juhudi mbalimbali ambazo hasina budi kutambuliwa: Kwanza, tunashukuru shirika la Kijerumani linalohusika na maendeleo ya Elimu, DAAD, kwa kufadhili kikao kilichofanyika Nairobi Juni 2016 na ambapo makala nyingi katika kitabu hiki ziliwasilishwa. Ni mkutano huo uliopendekeza kwamba baadhi ya makala zilizowasilishwa zichapishwe ili kuufikia umma mpana wa Kiswahili na kuchochea na kuendeleza mjadala kuhusu ufundishaji wa Kiswahili katika vyuo vikuu vya Afrika Mashariki. Pili, tunawapongeza wajumbe walioshiriki warsha ya Nairobi na kuchangia hoja nzuri sana ambazo zilisaidia kuimarisha makala zilizomo kitabuni. Tatu, tunatoa hongera za dhati kwa waandishi wa makala, kwa jitihada zao za kuzingatia mapendekezo yaliyotolewa. Nne, heko kwa wale wote ambao hawakushiriki mkutano wa Nairobi lakini walijitahidi kuchangia makala kwenye kitabu hiki. Kenneth Inyani Simala Katibu Mtendaji KAKAMA Mitaala ya Kiswahili katika Vyuo Vikuu vya Afrika Mashariki | Orodha ya Akronimu na Vifupisho DAAD Deutscher Akademische Austauschdienst (German Academic Exchange Service) ISBN International Standard Book Number ITLC Inter-Territorial Language Committee JAM Jumuiya ya Afrika Mashariki Juz. Juzuu KAKAMA Kamisheni ya Kiswahili ya Afrika Mashariki KICD Kenya Institute of Curriculum Development Kr. Kurasa k.v Kama vile Mh. Mhariri Na. Namba NCDC National Curriculum Development Center n.w Na wenzake Taz. Tazama TEHAMA Teknolojia ya Habari na Mawasiliano Tol. Toleo TUKI Taasisi ya Uchunguzi wa Kiswahili Wah. Wahariri Mitaala ya Kiswahili katika Vyuo Vikuu vya Afrika Mashariki | Utangulizi Kenneth Inyani SIMALA Usuli Kitabu hiki ni mkusanyiko wa baadhi ya makala zilizowasilishwa kwenye mkutano uliofanyika Juni 2016 mjini Nairobi katika Taasisi ya Maendeleo ya Mitaala Nchini Kenya (Kenya Institute of Curriculum Development - KICD). Katika mkutano huo uliofadhiliwa na DAAD Nairobi, Kamisheni ya Kiswahili ya Afrika Mashariki (KAKAMA) iliandaa kikao na wadau mbalimbali kutoka nchi tano (wakati huo Sudan Kusini haikuwa mwanachama) za Jumuiya ya Afrika Mashariki (JAM). Mkutano huo ulinuia kuwakutanisha wawakilishi wa wadau wa Kiswahili katika kulijadili suala la Mitaala ya Kiswahili katika Vyuo Vikuu vya Afrika Mashariki. Makala nane ziliwasilishwa na kujadiliwa katika kikao hicho cha Nairobi. Kutokana na mazungumzo ya kina yaliyojitokeza katika mkutano huo, ilidhihirika kuwa suala la mitaala katika elimu ya Kiswahili katika vyuo vikuu vya Afrika Mashariki linahitaji kutathminiwa kwa undani ili liweze kueleweka vizuri zaidi. Ni kutokana na haja hii ambapo ilikubaliwa kuwa ilikuwa muhimu kwa hoja zilizowasilishwa kuelezwa bayana na kusambazwa ili ziwe msingi mzuri wa kuibua mjadala mrefu wa suala la Mitaala ya Kiswahili katika vyuo vikuu pamoja na kuihakiki mitaala iliyopo. Ili kufikia azima ya wajumbe wa mkutano uliofanyika Nairobi, KAKAMA iliwaomba wawasilishaji wa makala kuzinoa kwa kuzingatia hoja zilizochangiwa na waliohudhuria. Kwa bahati nzuri wengi wa waliowasilisha makala waliitikia mwito na kuzifanyia kazi makala zao. Lakini kutokana na sababu kadha wa kadha, baadhi ya wawasilishaji wa makala hawakufanikiwa kuziandika upya. Hivyo, makala zilimo kwenye kitabu hiki zinatokana na baadhi ya zile zilizowasilishwa Nairobi na nyingine ambazo KAKAMA iliwaomba wanataaluma wa Kiswahili kuchangia. Jambo linalodhihirika kutokana na makala zilizowasilishwa Nairobi na kwa ajili ya kitabu hiki ni kwamba kuna hoja nyingi mno zilizodokezwa tu na ambazo zinahitaji mjadala mpana na wa kina. Hapana shaka kwamba kitabu hiki kinaweza kuchochea na kuibua mijadala mingine: na hilo likifanyika, basi tutakuwa tumefanikisha malengo yetu ambayo yalikuwa kuendeleza mjadala kuhusu mitaala katika mfumo wa elimu ya Kiswahili katika vyuo vikuu vya Afrika Mashariki. KAKAMA iko tayari kufanikisha mijadala kama hiyo kupitia vikao na machapisho kwa ushirikiano wa Idara za Kiswahili katika vyuo vikuu Afrika Mashariki. Mijadala tunayoitarajia siyo tu ya mitaala ya vyuo vikuu, bali masula na hoja mbalimbali zinazohusu maendeleo na matumizi ya Kiswahili katika mfumo mzima wa elimu kuanzia chekechea. Imani yetu ni kwamba viwango vyote vya elimu vinahusiana na kuathiriana kwa namna fulani na hivyo havina budi kuchunguzwa na kuelezwa namna vinavyojengana na kuchangiana. Miongoni mwa majukumu muhimu ya KAKAMA ni kushirikiana na Idara za Kiswahili katika Vyuo Vikuu vya Afrika Mashariki katika utafiti, ufundishaji na ujifunzaji, uchapishaji na uenezaji wa Kiswahili. Hizi ni miongoni mwa juhudi za kuendeleza matumizi ya Kiswahili. Juhudi hizi zinaweza kutekelezwa na asasi mbalimbali. Hata hivyo, kwa muda mrefu, vyuo vikuu vimekuwa mstari wa mbele katika kuzifanya shughuli hizi kwa pamoja kwa wakati mmoja. Ni kutokana na umuhimu wa vyuo vikuu katika kuendeleza Kiswahili na matumizi yake ambapo kitabu hiki ni mahsusi kwa kuzingatia kiwango hiki cha elimu. Ushirikiano wa Kamisheni ya Kiswahili ya Afrika Mashariki na Vyuo Vikuu Ili kuelewa namna KAKAMA inavyoweza kuchangia suala la mitaala katika vyuo vikuu vya Afrika Mashariki, ni muhimu kuonyesha uhusiano ulioko baina ya asasi hizi mbili. Itifaki iliyoanzisha Kamisheni ya Kiswahili ya Afrika Mashariki inatambua umuhimu wa vyuo vikuu katika mchakato mzima wa kukiendeleza Kiswahili na taaluma zake katika JAM na kwingineko ambako lugha hii inatumika. Kifungu cha Tisa cha Itifaki hiyo kinatambua umuhimu wa ushirikiano wa KAKAMA na Idara za Kiswahili katika vyuo vikuu vya Afrika Mashariki. Ushirikiano huo unaweza kutokea kwa njia mbalimbali kama inavyodokezwa katika malengo ya Kamisheni. KAKAMA inatarajiwa kuimarisha mawasiliano kwa kutumia Kiswahili kitaifa na kikanda na nje ya JAM. Maendeleo na matumizi ya Kiswahili ni masuala ambayo yanatokea kila siku katika Idara za Kiswahili za vyuo vikuu vya Afrika Mashariki. Kwa kweli hilo ndilo lengo kuu la kuanzishwa kwa idara hizo kama vitengo muhimu vya asasi za juu za elimu. Idara za Kiswahili zinachangia maendeleo ya elimu ya vyuo vikuu kwa kufanya utafiti, kufundisha na kuandaa wataalamu mbalimbali kwa ajili ya mahitaji ya matumizi ya Kiswahili katika jamii. Hata hivyo, ni muhimu kutambua kwamba Kiswahili kwa sasa kimetambuliwa na kutumiwa katika elimu na maendeleo ya nchi nyingi za JAM. Umuhimu wa Kiswahili unadhihirika katika mifumo ya elimu ambayo inakitambua na ama kukifundisha kama somo au kukifundisha kama somo pamoja na kukitumia kama wenzo wa kufundishia Kiswahili chenyewe. Hali hii imekuwa ikitokea katika nchi zote za JAM. Hali hii ya matumizi ya Kiswahili katika mifumo ya elimu katika JAM ina maana kwamba lugha hii inaweza kuendelezwa na kutumiwa kama chombo cha mawasiliano ya kueleza masuala mbalimbali ya maendeleo ya kijamii, kisiasa na kiuchumi. Matumizi ya Kiswahili katika vyuo vikuu ni thibitisho la uwezo wa lugha hii kuiendeleza elimu na kuimarisha maendeleo endelevu. Maendeleo na matumizi ya Kiswahili katika elimu ya vyuo vikuu yana maana kwamba lugha hii inatumika katika jamii kwa namna kubwa. Lakini ufanisi huu utakuwa mzuri zaidi iwapo sera muafaka zitaundwa na kutekelezwa kikamilifu. Hii ni mojapo ya sababu za kuanzisha KAKAMA ili, kwa kushirikiana na wadau mbalimbali, katika kuanzisha mikakati ifaayo ya kusaidia na kuhimiza maendeleo na matumizi ya Kiswahili katika nchi wanachama wa JAM. Ili iweze kufanikiwa katika majukumu yake, KAKAMA inategemea mno utafiti wa kitaaluma. Katika kutekeleza jukumu lake la kuzishauri nchi wanachama wa JAM, Kamisheni itafanya juhudi kuhakikisha kwamba mwongozo unaotolewa unajengwa katika misingi ya ukweli na ithibati ya utafiti. Ni katika msingi huu ambapo Kamisheni inategemewa kuanzisha na kuendeleza ushirikiano katika utafiti wa Kiswahili kikanda na kusaidia nchi za JAM kuanzisha asasi za utafiti wa kina katika lugha hii. Kamisheni itajitahidi kuhakikisha kwamba kuna uhusiano baina ya Kiswahili, sera na utekelezwaji wake. Katika uundaji wa sera katika nchi wanachama na kwa kiwango cha Jumuiya, Kamisheni inategemea kwamba ukweli na hali halisi ya Kiswahili ni mambo ya kimsingi. Vyuo vikuu vinatarajiwa kuwa mstari wa mbele katika kufanya utafiti katika Kiswahili na kudhihirisha jinsi lugha hii inavyochangia maendeleo endelevu. Ni matumaini yetu kwamba Idara za Kiswahili zitaanzisha mikakati na miradi ya utafiti itakayoudhihirishia ulimwengu kwamba Kiswahili kina mchango mkubwa wa kutoa katika maendeleo ya jamii ya Afrika Mashariki na kwingineko ambako lugha hii inatumika. Isitoshe, matokeo ya utafiti yatahitajika kuwasilishwa kwa wale wanaolengwa ili wayachanganue na kuyaelewa ipasavyo. Jambo hili litafanyika kupitia mikutano, machapisho na matumizi ya vyombo vya habari. Jukumu lingine ambalo KAKAMA inatarajiwa kulishughulikia ni kusaidia Nchi Wanachama wa JAM kutoa mafunzo ya kiwango cha juu ya Kiswahili yanayowaandaa walimu na wataalamu wengine wa Kiswahili. Mbali na walimu, wataalamu wengine ambao wataandaliwa ni wakalimani, watafsiri, wanahabari, wahariri, na wengineo wanaokihitaji Kiswahili katika shughuli zao. KAKAMA inatarajia kutoa mafunzo yanayolenga mbinu muafaka zitakazowawezesha wanataaluma hawa kushindana vilivyo na kikamilifu katika soko la ajira. Kozi mbalimbali muafaka na muhimu zitaandaliwa na kutolewa kwa wanaohitaji. Mbali na kuandaa mafunzo yanayolenga mahitaji maalumu, KAKAMA itahakikisha kuwa kozi hizo zinatolewa kwa njia zifaazo na mbinu pevu ambazo zitasaidia kurahisisha ujifunzaji wake. Aidha, Kamisheni inalenga kuhakikisha kuwa wale wote watakaoshiriki katika mafundisho wana uzoefu wa kutosha na unaohitajika. Kwa kuwa taaluma zinazotegemea Kiswahili ni nyingi na zinakua kwa kasi, Kamisheni itahakikisha kwamba wahusika wote wanazingatia mabadiliko hayo, hasa kwa kutilia maanani mahitaji ya teknolojia ya habari na mawasiliano. Lengo la kufanya hivyo ni kuhakikisha kwamba mafunzo yanayotolewa ni ya kiwango cha juu. Azma hii itafikiwa kwa urahisi pale ambapo Vyama vya Kitaaluma vya Kiswahili vitaundwa. Inatarajiwa pia kuwa KAKAMA itachangia katika kuimarisha mitaala ya Kiswahili kitaaluma ili itimize mahitaji ya kimaendeleo ya JAM kama yanavyoelezwa katika Mipango ya Kitaifa. Elimu ni kiungo muhimu katika maendeleo ya taifa. Elimu ya Kiswahili ina umuhimu mkubwa zaidi ikizingatiwa kwamba Kiswahili ndiyo lugha ya mawasiliano ya watu wengi katika jamii. Mwelekeo na kasi ya maendeleo yanategemea sera na utekelezwaji wake. Vivyo hivyo, ufanisi wa maendeleo utategemea ubunifu wa elimu pamoja na kuihusisha na mabadiliko yanayotokea katika ulimwengu. Ili kufanikiwa katika hili, mifumo ya elimu na mitaala nayo itahitaji kufanyiwa marekebisho ili iimarishwe. Zaidi ya hayo, vitabu, njia na mbinu za ufundishaji ni miongoni mwa mambo ya kimsingi yanayohitaji kutazamwa upya. Elimu ya Kiswahili siyo tu ile inayotolewa shuleni na vyuoni, bali pia inapatikana kupitia vyombo vya habari kama vile redio, televisheni na magazeti. Jambo lingine la msingi kwa KAKAMA ni kuhakikisha kwamba utafiti wa hali na kiwango cha juu unafanywa ili kusaidia Nchi Wanachama wa JAM. Miradi ya utafiti wa Kiswahili itahitajika kuzingatia viwango na mikakati itakayohakikisha kwamba ufanisi utapatikana kwa wanataaluma wa Kiswahili kushirikiana na wenzao katika taaluma nyingine. Ni muhimu kuhakikisha kuwa mchakato mzima wa utafiti unazingatiwa, huku kila hatua na data zote zinatumika katika kuongoza utafiti. KAKAMA itashirikiana na Mabaraza ya Utafiti katika kila Nchi Mwanachama wa JAM ili kuhakikisha kwamba kuna mafanikio. Vile vile, KAKAMA inakusudia kusaidia wanachama wake kitaaluma pamoja na kuimarisha asasi wanakofanya kazi. Wanachama wa Kamisheni ni wadau mbalimbali ambao wanahusika katika kukiendeleza na kukitumia Kiswahili. Miongoni mwa hao ni pamoja na Idara za Kiswahili katika vyuo vikuu na vyama vya Kiswahili kwa ajili ya wanataaluma na wanafunzi. Isitoshe, KAKAMA itahakikisha kwamba juhudi za Idara za Kiswahili na vyama vya Kiswahili zinahusishwa na sera zinazoendelezwa na Mabaraza ya Kiswahili katika Nchi Wanachama wa JAM. Pana umuhimu mkubwa wa kushirikiana katika kuimarisha maendeleo na matumizi ya Kiswahili. Mabaraza ya Kiswahili ni vyombo vya serikali ambavyo vinatarajiwa kuwa mstari wa mbele katika kupanga sera za Kiswahili, ilhali Idara za Kiswahili na Vyama vya Kiswahili kwa upande mwingine, ni asasi ambazo zitahitajika Mitaala ya Kiswahili katika Vyuo Vikuu vya Afrika Mashariki | kuhakikisha kuwa sera hizo zimetekelezwa. Mbali na utekelezwaji, Idara na Vyama vya Kiswahili vitahusika katika kutathmini mafanikio na changamoto zinazojitokeza, pamoja na kupendekeza namna ya kukabiliana nazo. Ili mafanikio yapatikane, pana haja ya kufanyia mageuzi namna ambavyo shughuli za Idara za Kiswahili na Vyama vya Kiswahili zinavyoendeshwa. Elimu ya Kiswahili na maarifa yanayotolewa yanahitaji kushughulikiwa kwa namna itakayohakikisha kwamba mitaala inakidhi mahitaji ya wanafunzi, wanataaluma pamoja na yale ya jamii. Uhusiano baina ya wadau hawa wote ni lazima udhihirike katika kile kinachofundishwa na namna kinavyofundishwa. Mapendekezo haya hayana maana kwamba Kamisheni inatoa kanuni ambazo ni masharti ya kufuatwa: hapana. KAKAMA itatoa tu mwongozo ambao wadau wanaweza kuuzingatia, kuuimarisha na hata kuubadilisha, mradi malengo yaliyokusudiwa ya kuwaandaa wanataaluma na kuimarisha taaluma yametimizwa. Maandalizi ya wataalamu wa Kiswahili yatahitaji kuzingatia mabadiliko yanayotokea kwa kasi ulimwenguni. Ili kuhakikisha kuwa hilo limefanyika, KAKAMA itashirikiana na Idara za Kiswahili pamoja na Vyama vya Kiswahili kuwaanda wataalamu hao. Maandalizi ya kitaaluma ni dhana inayoashiria juhudi maalumu za kuhakikisha kwamba viwango vya ubora vya taaluma ya Kiswahili vinawekwa na kuzingatiwa. Miongoni mwa viwango vinavyotarajiwa kuzingatiwa ni: kozi zinazofundishwa ziwe zinazofaa na zilizoratibiwa kimakini; taaluma ya Kiswahili inalenga kutimiza mahitaji ya kijamii; namna ya ufundishaji wa Kiswahili unaothamini na kutumia TEHAMA; mazingira ya ujifunzaji na ufundishaji yawe yanayostahili na yanayofanikisha shughuli hizo; tathmini ya ufundishaji na ujifunzaji ili kuhakikisha kwamba malengo yanafikiwa; utafiti wa Kiswahili katika kufanikisha maendeleo endelevu; ushirikiano wa kitaaluma siyo tu katika Kiswahili, bali na nyanja nyingine; uhusishaji wa nadharia, na utekelezwaji wa sera kuhusu Kiswahili; na uhusiano wa Kiswahili kwa maendeleo ya jamii. Ili kufanikiwa katika azima hizi, KAKAMA itahakikisha kwamba mikutano imepangwa kwa ajili ya wadau kubadilishana mawazo na fikra ya jinsi ya kujiendeleza wao binafsi, kujenga asasi zao, pamoja na kutoa michango yao kwa maendeleo na matumizi ya Kiswahili. Lengo la Kamisheni siyo kuwaendeleza wadau kibinafsi, bali kuhakikisha kwamba maendeleo yao hayo nayo yanaiendeleza taaluma ya Kiswahili pamoja na jamii. KAKAMA inanuia kushirikiana na vyuo vikuu kuhakikisha kuwa asasi na vyombo vya kustawisha na kutumia Kiswahili vimejengwa na kuongozwa kwa misingi thabiti ya kimaadili na kiutawala. Usimamizi wa asasi na vyombo vya Kiswahili ni muhimu sana katika kufanikisha maazimio ya kukiendeleza Kiswahili na matumizi yake katika jamii. Haitoshi kuwa na Vyama na Idara za Kiswahili pasi na kuwa na viongozi waliofuzu na waadilifu. Ni muhimu kuwa na Idara za Kiswahili na Vyama na Mabaraza ya Kiswahili; inafaa asasi hizo zote ziongozwe na wataalamu wa Kiswahili. Lakini muhimu zaidi ni aina ya uongozi na namna ya kuongoza. Hivyo basi, Kamisheni itashirikiana na wadau kuhakikisha kwamba uongozi wa asasi zinazohusika katika kuendeleza Kiswahili unazingatia maadili kuwa mojawapo ya misingi yake. Ushirikiano huu utahakikisha kwamba rasilimali muhimu zinazohitajika zinapatikana ikiwa ni pamoja na viongozi wafaao, hela ya kuendesha shughuli, mitandao ya ushirikiano, maarifa yanayohitajika katika uongozi na kujenga utamaduni wa utawala bora. Taaluma ya Kiswahili inahitaji kuwekewa misingi madhubuti ikiwa ni pamoja na sera muafaka zinazotekelezwa, kutathminiwa na kuimarishwa. Kwa upande mwingine, wale wote walio na jukumu la kushughulikia maendeleo na matumizi ya Kiswahili wanatarajiwa kuwa stadi wa kuongoza, wenye uzoefu, walio wabunifu, wanaojenga mshikamano, wanaoendeleza ushirikiano, wanaowatia bidii wenzao, na wenye nia nzuri kwa ujumla. Mahitaji haya ni ya kimsingi lakini si rahisi kupatikana. Hakuna jambo lililo gumu kiasi cha kwamba haliwezi kueleweka kupitia mafundisho na tajriba. Kinachohitajika ni utayarifu na bidii kutoka kwa wadau wote ili kuhakikisha kwamba ufanisi unapatikana. Haya yakifanyika, hapana shaka kwamba Kiswahili kitastawi inavyopaswa na kutekeleza majukumu yake kimaendeleo. Kila aina ya rasilimali ni muhimu katika kuimarisha maendeleo na matumizi ya Kiswahili. Hata hivyo, ni muhimu kutambua kwamba maendeleo na matumizi ya Kiswahili katika JAM yako katika hatua mbalimbali. Hali hii inatokana na sababu za kihistoria na kisiasa. Vivyo hivyo, inatarajiwa kwamba uimarishwaji wa asasi na vyombo vya Kiswahili ni jambo litakaloathiriwa pakubwa na siasa na sera za lugha katika kila taifa mwanachama wa JAM. Ni muhimu pia kutambua kwamba utandawazi umechangia sana katika kuenea kwa matumizi ya Kiswahili sehemu nyingi nje ya JAM. Hii ina maana kwamba shughuli za kukiendeleza Kiswahili zizingatie mitandao hii ya Kiswahili duniani. Kuzagaa kwa Kiswahili duniani kuna maana kuwa taaluma hii sasa imekwea mipaka na kufikia viwango vya kimataifa. Hii ina maana kuwa namna ambavyo Kiswahili kinavyoshughulikiwa iwiane na misingi ya thamani na ubora pevu. Umataifa wa taaluma ya Kiswahili una maana kwamba kuna mambo mengi yanayotokea na ambayo nchi za JAM hazina budi kuyafahamu na kuyazingatia pale inapohitajika. Kamisheni ina jukumu la kutoa ushauri kuhusu matukio hayo. Jumuiya ya Afrika Mashariki iliundwa kwa malengo kadhaa muhimu. Melengo mawili ya kimsingi ni muungano na upatikanaji wa maendeleo endelevu. Haya ni masuala muhimu kwa jamii zote za ulimwengu. Kamisheni ina wajibu wa kuzishauri nchi wanachama wa JAM namna ambavyo Kiswahili kina mchango katika kufanikisha yote mawili. Umuhimu wa Kiswahili katika JAM ulianza kutambulika wakati juhudi za muungano rasmi zilipoanzishwa wakati wa ukoloni wa Waaarabu na baadaye ule wa Wazungu. Hii ina maana kwamba Kiswahili kilikuwa na umuhimu mkubwa wa kujenga mahusiano miongoni mwa jamii mbalimbali za Waafrika na baina ya Waafrika na wageni. Baina ya mwaka 1967 Jumuiya ya Afrika Mashariki ilipobuniwa kwa mara ya kwanza na mwaka 1977 ilipovunjika, Kiswahili kilikuwa na umuhimu mkubwa wa kuendeleza uhusiano wa watu wa ukanda huu. Kwa miaka kumi ya awamu ya kwanza ya JAM, Kiswahili ndiyo ilikuwa lugha ya utambulisho wa watu wa eneo hili. Ni katika mwaka wa 2001 wakati JAM ilipoanzishwa mara ya pili ambapo nafasi ya Kiswahili ilianza kuimarika zaidi. Mbali na Tanzania, Uganda na Kenya, zilizokuwa wanachama waanzilishi wa JAM, nchi nyingine mbili ziliongezeka: Rwanda na Burundi. Sudan Kusini imejiunga na JAM katika mwaka 2016. Kuongezeka kwa Nchi Wanachama kuna maana kwamba eneo la Kiswahili linapanuka, na fursa za lugha hii zinaongezeka pia. Juhudi za kutambua na kuendeleza Kiswahili hazijaanza na kuanzishwa kwa Kamisheni ya Kiswahili ya Afrika Mashariki. Kamati ya Lugha katika Eneo la Afrika Mashariki (Inter-Territorial (Swahili) Language Committee ITLC) ni ithibati kuwa masuala ya maingiliano na mahusiano baina ya lugha yalianza kuwashughulisha wataalamu hata wakati wa ukoloni. Kamati hiyo iliundwa kushughulikia suala la lugha (ya Kiswahili) katika maeneo yaliyokuwa chini ya Utawala wa Uingereza: Kenya ilikuwa Koloni, nazo Uganda na Zanzibar zilikuwa Maeneo Lindwa, huku Tanganyika ikiwa chini ya Uangalizi wa Shirikisho la Mataifa. Kamati hiyo iliyoanza shughuli rasmi 1930 iliamua kutumia Kiswahili cha Zanzibar kuwa msingi wa shughuli zake. Kuwepo Kiunguja na lahaja nyinginezo za Kiswahili kuliashiria uhalisi wa mambo na athari za maingiliano na mahusiano ya Kiswahili na lugha nyingine. Tangu kubuniwa mwaka 1930 hadi mwaka 1964 ilipobadilishwa na kuwa Taasisi ya Uchunguzi wa Kiswahili (TUKI), Kamati hiyo ya lugha ilidhihirisha haja ya utangamano pale shughuli zake ziliendeshwa kwa kuzunguka katika miji ya eneo la Afrika Mashariki kama inavyoonyeshwa hapa chini: Na. Mahala Makao Kipindi/Mwaka Tokea Hadi Tanganyika Dar es Salaam 1930 1942 Kenya Nairobi 1942 1952 Uganda Makerere/Kampala 1952 1961 Kenya Mombasa 1962 1964 Tanganyika Dar es Salaam 1964 ___ Tofauti kubwa baina ya Kamati ya Lugha katika Eneo la Afrika Mashariki na Kamisheni inadhihirika katika malengo na shughuli zake. Dhamira ya Kamisheni ni kuwa asasi inayoongoza katika ustawi na ushirikishaji wa matumizi ya Kiswahili katika maendeleo ya nchi za JAM. Tofauti na Kamati, nchi zinazohusishwa na shughuli za Kamisheni kwa sasa ni sita, na ambazo zina uchangamano wa wingi-lugha. Kamisheni inaazimia kuhakikisha maendeleo ya Kiswahili kwa ajili ya mawasiliano katika nyanja za siasa, uchumi, jamii, utamaduni, elimu, sayansi na teknolojia katika JAM na kingwineko ambako lugha hii inatumika. Matarajio ya kuanzishwa kwa Kamisheni yalitokana na utambuzi, haja na umuhimu wa Kiswahili katika mchakato wa utangamano na maendeleo endelevu katika JAM. Ili kutekeleza jukumu hili, pana haja ya kuhimiza na kujenga ushirikiano baina ya asasi za Kiswahili, kama vile Mabaraza na Vyama, na Serikali za nchi za JAM, pamoja na vyama na mashirika ya kiserikali na yale ya kibinafsi. Ushirikiano huu ni muhimu kwa sababu kadhaa: Utasaidia kufanikisha maendeleo katika viwango vya kijamii, kitaifa na kieneo; Utachangia kutatua masuala yanayokumba matumizi ya Kiswahili katika nyanja mbalimbali katika Jumuiya ya Afrika Mashariki; Kuandaa wataalamu wa Kiswahili katika Jumuiya ya Afrika Mashariki na kwingineko wanakohitajika; na Utasaidia na kuwezesha asasi zinazohusika katika utafiti, ufunzaji and kuendeleza taaluma ya Kiswahili. Majukumu ya Kamisheni ni ya kiushirikishi na kiushauri: shughuli kubwa za maendeleo na matumizi ya Kiswahili zinawategemea watu binafsi, makundi ya watu, asasi na taasisi za kitaifa na kimataifa, pamoja na serikali za Nchi Wanachama wa JAM. Kamisheni inatarajiwa kusaidia kujenga na kuendeleza uhusiano katika shuguli zinazofanywa na watu, asasi na serikali za Nchi Wanachama. Mbali na hayo, Kamisheni inatarajiwa kuanzisha na kuendeleza ushirikiano na uhusiano baina ya watu na asasi zilizoko Afrika Mashariki na watu na asasi zilizoko nje ya ukanda huu lakini zenye malengo sawia ya kuendeleza matumizi ya Kiswahili. Makala Zilizomo katika Kitabu Hiki Kitabu hiki kina makala kumi na tatu zinazorejelea masuala mbalimbali kuhusu mitaala ya Kiswahili katika vyuo vikuu vya Afrika Mashariki. Kuna makala zinazoangazia hoja za kinadharia, na kuna zile ambazo zinarejelea hali halisi ya ufundishaji wa ama lugha, isimu au fasihi ya Kiswahili kwa ujumla au kwa kurejelea nchi na vyuo mahususi. Makala hizi zimeteuliwa ili kuwa kielelezo cha kile ambacho kinaonekana kuwa haja ya kuipigia mbizi mitaala ya Kiswahili katika vyuo vikuu vya Afrika Mashariki kwa lengo la kuiimarisha kupitia kuanzishwa kozi mpya au kuzifanyia mabadiliko zile kozi zilizoko. Matarajio ya kuchapisha kitabu hiki ni kuchochea ari ya kutafakari hali ilivyokuwa, uhalisi wa mambo yalivyo sasa hivi, na kupendekeza matarajio na matamanio ya taaluma ya Kiswahili inayokidhi mahitaji ya kimaendeleo. Makala ya kwanza inalijadili kwa upana suala la mitaala na harakati, mikakati na michakato inayohusiana na ukuzaji, maendeleo, utekelezwaji na tathimini yake. Makala imeandikwa na Simala na inaweka bayana kuwa mitaala ya vyuo vikuu ni hali changamano inayotokana na matarajio ya jamii kuhusu elimu. Haja ya kuifanyia marekebisho mitaala ya Kiswahili inatokana na ukweli kwamba jinsi jamii ya Afrika Mashariki inavyokua kwa kasi. Kwa kuwa mitaala inastahili kuakisi uhalisi wa mambo katika jamii, vyuo vikuu vya Afrika Mashariki vina wajibu muhimu wa kuhakikisha kuwa hii miongozo ya elimu ya Kiswahili inazingatia kila hatua katika kuiandaa na kuitekeleza. Katika makala yake ya kwanza, Habwe anashadidia dhana ya nadharia katika ufundishaji wa Kiswahili kwa kutumia mifano kutoka vyuo vikuu vinne vinavyofundisha Kiswahili nchini Kenya. Hususan, Habwe anajadili changamoto za ufundishaji Kiswahili ambapo aligundua kuwa kozi za kinadharia ni chache mno; hazifungamanishwi na data ya Kiswahili; baadhi ya nadharia kuwa ina mikondo mingi; walimu kuwa na misingi hafifu; na ukosefu wa vitabu vya kutosha vya Kiswahili. Kwa upande wake, Asiimwe anajikita kwenye suala la ufundishaji wa Kiswahili katika vyuo vikuu ambapo anahoji kuwa kuna mikabala na mbinu anuai kutegemea walimu na wanafunzi. Kwa mujibu wa Asiimwe, mikabala na mbinu ni masuala muhimu sana yanayotegemea na kuongozwa na nadharia. Hivyo, yeye anaonelea kwamba pana haja ya kuhakikisha uhusiano baina ya kinachofundishwa, wanaofundishwa, lengo la ufundishaji na kwa kiwango fulani yule anayefundisha. Makala inayofuata imeandikwa na Nyandiba na inahusu mbinu ya uwezeshaji katika ufundishaji wa Kiswahili katika vyuo vikuu. Kwa mujibu wake, ufundishaji wa Kiswahili unakua na kubadilika kila kuchao hasa ikizingatiwa kuwa jamii nayo inapitia mabadiliko makubwa yanayosababishwa na usasa, utandawazi, uhamiaji na maingiliano. Hali hizi zinahitaji mpangilio mpya wa mitaala ya Kiswahili. Hata hivyo, Nyandiba anasisitiza haja ya kutambua uwezo wa mwanafunzi katika ufundishaji wa Kiswahili. Juhudi za kuifanyia mabadiliko mitaala katika vyuo vikuu inahitaji tafkira ya kina inayozingatia historia na mustakabali wa taaluma ya Kiswahili. Haya ni kwa mujibu wa Odeo ambaye anatukumbusha kuwa Kiswahili kimefunzwa kwenye vyuo vikuu katika ukanda wa Afrika Mashariki tangu kupatikana kwa uhuru takriban miaka 55 iliyopita. Wakati huo kulikuwa na chuo kikuu kimoja, Chuo Kikuu cha Afrika Mashariki na vyuo vikuu vishiriki vitatu: Makerere, Dar es Salaam na Nairobi. Kwa sasa vyuo vikuu vinavyofundisha Kiswahili vimeongezeka siyo tu katika nchi tatu zilizounda JAM ya awali, bali pia idadi ya Nchi Wanachama wa JAM mpya imeongezeka na vyuo vikuu kadhaa katika nchi hizo kuanza kufundisha Kiswahili. Mabadiliko haya yana tija na changamoto zake kuhusu mitaala. Wandera-Simwa anatoa mfano wa programu ya Kiswahili katika Chuo Kikuu cha Laikipia, nchini Kenya. Mfano huo unaonyesha namna ambavyo mtaala wa Kiswahili unastahili kujengwa kwa misingi ya taaluma nyingine kwa lengo la kuwaandaa wanafunzi kuwa na uwezo wa ufahamu wa mambo ya kimsingi katika mawasiliano na maendeleo ya taaluma na jamii. Hoja nyingine muhimu katika makala hii n kwamba mitaala ya Kiswahili inahitaji ufahamu, ujuzi, weledi na ushirikiano ili kuundwa kwa namna inayokidhi mahitaji ya kitaaluma. Mitaala ya Kiswahili inastahili kuhuishwa kila baada ya kipindi fulani ili kuafiki hali halisi ya jamii. Umuhimu wa kuifanyia marekebisho mitaala unajadiliwa pia na Mutenyo ambaye anadokeza namna Kiswahili kimekuwa kikifundishwa katika vyuo vikuu vya Uganda. Kwa kutumia mbinu ya kihistoria, mwandishi amebainisha jinsi na sababu za Kiswahili kuingizwa katika mitaala ya vyuo vikuu nchini Uganda. Ni kutokana na historia hiyo ambapo Mutenyo anadai kuwa pana haja ya kimsingi kuitazama upya mitaala ya Kiswahili ili kuondoa mambo ambayo yamepitwa na wakati na kuyaingiza yale ambayo yanahitajika ili kuwaandaa wanafunzi nchini Uganda kwa majukumu yao ya kitaifa, kikanda na kiulimwengu. Naye Oduor anaonyesha matatizo yanayodhihirika katika vitabu vya Kiswahili. Mwandishi anatoa mifano ya dhana za kimsingi katika fonetiki na fonolojia na ambazo hazijafafanuliwa kabisa au zimeelezwa kwa njia isiyoridhisa na hivyo zinaweza kuathiri vibaya ufundishaji wa Kiswahili. Kwa mujibu wa Oduor, kutokea kwa makosa haya kunaashiria tatizo katika fonimu za Kiswahili na haja na umuhimu wa kuzitathmini, kuzipambanua na kuzieleza kwa njia sahili na rahisi kwa minajili ya kuweza kufundishwa na kuelezwa vyema. Kwa mujibu wa mwandishi, kuna umuhimu wa kufanya utafiti wa kina kuhusu sauti katika lugha ya Kiswahili na kuandika na kuchapisha makala na vitabu vya kurejelewa katika ufundishaji wake. Makala nyingine ya Habwe inachunguza suala la ufundishaji wa ngeli za Kiswahili na inaonyesha changamoto kama alizozieleza Oduor. Hususan, Habwe anarejelea nomino za mkopo ambazo huzingatia mifumo miwili au hata zaidi ya ngeli kimatumizi lakini walimu wa Kiswahili nchini Kenya huzifundisha kwa kuzingatia mfumo mmoja pekee. Ingawa data ya makala hii ilikusanywa kutoka kwa walimu wanaofundisha katika shule za upili nchini Kenya pamoja na matumizi ya nomino husika katika vyombo vya habari na vile vile kusoma vitabu vya fasihi, umuhimu wake ni kwamba athari zake zinaendela kudhihirika hata kwenye vyuo vikuu. Isitoshe, vyuo vikuu vina jukumu kubwa la kuchunguza, kueleza na kufundisha ngeli kwa njia iliyo sahihi. Mbali na changamoto katika ufundishaji wa isimu, kuna pia masuala katika mitaala ya fasihi ya Kiswahili. Hili ndilo jambo ambalo Mwavali analishughulikia katika makala yake inayohusiana na utanzu wa barua katika fasihi ya Kiswahili. Mwandishi anahoji kwamba kutokana na umuhimu wa tungo za Shaaban Robert kwa maendeleo ya fasihi ya Kiswahili, pana haja ya kufundisha Barua za Shaaban Robert katika mitaala ya vyuo vikuu. Hatua hiyo itadhihirisha umahiri wa Shaaban Robert, pamoja na kuonyesha namna fasihi ya Kiswahili inavyozidi kutanuka kiutanzu na kimawanda katika vyuo vikuu vya Afrika Mashariki na vile vya nje ya ukanda huu. Mbali na ubunifu katika aina ya kozi katika mitaala ya Kiswahili, suala la upya katika ufundishaji limezingatiwa na Momanyi. Kwake, utanzu wa fasihi simulizi umekuwa ukitumiwa tangu jadi na ni uti wa mgongo na kiungo muhimu kinachotumiwa na jamii nyingi. Umuhimu wa kubuni njia na mbinu mpya za kuifundisha Fasihi Simulizi ya Kiswahili ni kutokana na nguvu za kiutandawazi na kasi ya teknolojia ya habari na mawasiliano. Makala inajadili haja ya upya wa ufunzaji wa Sanaa, hii pamoja na kufanya utafiti wa kitaaluma. Mitaala ya Kiswahili katika Vyuo Vikuu vya Afrika Mashariki | Ngugi anajadili nafasi ya ‘Fasihi ya Watoto’ ili kuonyesha namna ambavyo mitaala ya vyuo vikuu inaweza kushughulikia suala-ibuka katika fasihi ya Kiswahili. Makala yake inabainisha namna ambavyo fasihi ya watoto inaweza kutumika kama kichocheo cha kujua kusoma na kuandika. Ni kwa namna gani vyuo vikuu vinaweza kusaidia kuendeleza fasihi ya watoto na hivyo kuchangia kuimarika kwa stadi za mawasiliano za kusikia, kuongea, kusoma na kuandika? Makala ya mwisho inakamilisha mjadala mzima kutokana na mawasilisho ya waandishi mbalimbali. Makala hii inafafanua umuhimu wa ubunifu kufanyiwa mitaala ya Kiswhili katika vyuo vikuu vya Afrika Mashariki. Ubunifu hutokea ama kwa mageuzi makubwa au hatua kwa hatua. Jambo hili nalo linaweza kushughulikiwa kwenye mitaala ya Kiswahili katika Vyuo Vikuu. Kuna mambo ambayo yanahitaji kushughulikiwa mara moja kwa kuyaondosha kwenye mitaala na kuweka mengine muafaka zaidi, na kuna yale mengine ambayo yanastahili kufanyiwa mabadiliko kadiri muda unavyozidi kusonga. Hakuna mtaala wa Kiswahili ambao unaweza kukidhi mahitaji ya wadau bila kufanyiwa mageuzi. Jamii inakua na kubadilika na vivyo hivyo mitaala nayo haina budi kufanywa kuwa mipya mintaarafu ya mahitaji. Mitaala ya Kiswahili katika Vyuo Vikuu vya Afrika Mashariki | Uhuishaji wa Mitaala ya Kiswahili katika Vyuo Vikuu vya Afrika Mashariki Kenneth Inyani SIMALA Utangulizi Makala hii inajadili maandalizi, maendeleo na uhuishaji wa mitaala ya Kiswahili katika vyuo vikuu vya Afrika Mashariki. Makala inatokana na jukumu la Kamisheni ya Kiswahili ya Afrika Mashariki (KAKAMA) la kushirikisha na kuimarisha shughuli za wadau mbalimbali katika kuendeleza na kutumia Kiswahili katika Nchi Wanachama wa Jumuiya ya Afrika Mashariki (JAM) na kwingineko ambako lugha hii hupatikana na kutumika. KAKAMA iliundwa kutokana na utambuzi wa umuhimu wa Kiswahili katika malengo ya JAM ambayo ni kujenga ushirikiano, utangamano na kuchangia maendeleo endelevu katika Nchi Wanachama ambao kwa sasa ni Burundi, Kenya, Rwanda, Sudan Kusini, Jamhuri ya Muungano wa Tanzania na Uganda. Makala inajadili dhana ya mitaala, wadau wanaohusika katika harakati na mikakati ya mchakato wa kuunda na kubadilisha mitaala na haja ya kuhuisha mitaala kwa lengo la kuhakikisha inazingatia mahitaji na mabadiliko ya kijamii. Silabasi na Mitaala ya Kiswahili katika Vyuo Vikuu Dhana ya Mitaala na harakati, mikakati na michakato inayohusiana na ukuzaji, maendeleo, utekelezaji na tathmini yake ni masuala changamano. Hali hizi zinatokana na jinsi jamii inavyokua kwa kasi na hivyo kuyafanya maisha ya binadamu nayo kuwa yenye mabadiliko makubwa. Kwa kuwa mitaala inastahili kuakisi hali halisi ya kijamii, vyuo vikuu vya Afrika Mashariki vina wajibu muhimu wa kuhakikisha kuwa hii miongozo ya elimu inazingatia kila hatua katika kuiandaa na kuitekeleza. Makala hii inajikita kwenye mitaala ya Kiswahili katika vyuo vikuu vya Afrika Mashariki na kujadili haja na umuhimu wa kuihuisha kama sehemu ya maendeleo na matumizi ya Kiswahili. Ingawa makala hii inajadili suala la mitaala, nimeamua kwa maksudi kupenyeza hapa kipengele cha silabasi ili kuchochea fikra na mtazamo mpana ninaoamini kuwa utanirahisishia maelezo na maana ninayoikusudia. Ninahisi kwamba ni muhimu wanataaluma wa Kiswahili kuelewa na kujibu swali hili rahisi: Nini uhusiano wa silabasi na mitaala ya Kiswhili katika vyuo vikuu vya Afrika Mashariki? Huenda swali hili halifai kuulizwa katika kiwango cha chuo kikuu, maana tulivyozoea dhana hizi mbili zinahusiana na elimu ya Shule za Msingi na Upili. Hata hivyo, ufahamu wake ni muhimu kama msingi wa kufanya yale yanayostahili katika vyuo vikuu. Silabasi na Mitaala ni dhana ambazo hutokea mara kwa mara katika elimu, hasa ya viwango vya chini ya chuo kikuu. Zinapotumiwa katika muktadha wa vyuo vikuu, aghalabu dhana hizi huwa hazifafanuliwi, ama kwa kuwa hazieleweki vizuri au zinachukuliwa kuwa ni rahisi na hivyo kila mtu anatarajiwa kuzifahamu. Ingawa dhana hizi hutumika sana, maana zake si sawa, licha ya kwamba zinakaribiana na kuhusiana. Hivyo basi, pana umuhimu wa kuzitofautisha na kuzieleza dhana hizi mbili na kuonyesha namna zinavyotumika katika elimu ya vyuo vikuu, hasa kwa kurejelea Kiswahili. Dhana ya Mitaala inahusishwa na Franklin Bobbit (1918) na Ralph Tyler (1949) ambao hoja zao zimetawala mjadala kwa miaka mingi. Kwa mujibu wao, maisha ya binadamu yanahusu na kuendeshwa na shughuli mbalimbali. Hivyo, elimu ni lazima imwandae mwanadamu kuishi maisha yake kwa kutekeleza kikamilifu shughuli hizo mbalimbali. Ili kujikimu maishani, mwanadamu anahitaji maarifa, uwezo, tabia, na mbinu za aina kwa aina. Hivyo, kila mtaala unuie kumuandaa binadamu kwa hayo. Wataalamu wengine wameendeleza mtazamo kuhusu dhana hii na kusema kwamba ni muhimu kuichukulia elimu kuwa maandalizi ya binadamu kukabiliana na maisha yake (Taz. Hilda Taba, 1962; Doll, 1993). Maisha ya binadamu ni changamano na vivyo hivyo mitaala nayo hutarajiwa kuwa iliyopevuka kwa ajili ya kuyasawiri na kuyajali maslahi hayo. Silabasi ni kifaa muhimu kinachorahisisha utekelezwaji wa Mitaala. Silabasi ni masomo na mada ambazo hufundishwa katika kozi. Kwa upande mwingine, Mitaala ni yale yote yanayoandaliwa kwa lengo la kufundishwa ikiwa ni pamoja na maarifa, mbinu, uwezo, mitazamo na mielekeo. Kwa hivyo, kozi mbalimbali ndizo hujenga mitaala. Silabasi na Mitaala kwa pamoja humwandaa mwanafunzi kuwa mwanataaluma. Kufuzu kwa mwanafunzi katika taaluma kunategemea kuandaliwa na kukamilisha silabasi na Mitaala iliyoidhinishwa. Silabasi ni kitengo cha Mitaala na kwa pamoja vitu hivi viwili ndivyo hujenga programu ya taaluma husika. Kwa mfano, Mitaala ya Kiswahili hujengwa na silabasi mbalimbali na kwa pamoja huzua programu ya Kiswahili. Kuna tofauti nyingine kadhaa zinazojitokeza baina ya silabasi na Mitaala. Kwanza, silabasi hujifunga kwenye somo moja maalumu. Kwa mfano, kozi ‘Historia na Maendeleo ya Kiswahili’. Hiki ni kitengo maalumu kwenye kozi ya Kiswahili. Kitengo hiki kina mada mbalimbali zinazokijenga. Kwa upande mwingine, Mitaala hulenga jumla ya elimu anayoipata mwanafunzi. Kwa mfano, kozi zote kwa mwanafunzi anayejifunza taaluma hii hutolewa kwa Mtaala wa Kiswahili. Silabasi huandaliwa kwa somo mahususi huku Mtaala ukiwa unalenga kozi au programu maalumu. Kwa mfano, kuna masomo ya Kiswahili yanayochukua mikondo ya ama fasihi au isimu au lugha. Mikondo hii huwa na masomo ya aina kwa aina katika ngazi mbalimbali, kama vile Mwaka wa Masomo au Muhula katika Mwaka wa Masomo. Kwa upande mwingine, Mtaala huwa unafungamanishwa na kozi au programu kama vile ya Ualimu au Sanaa. Kwa mfano, mwanafunzi anayesomea Shahada ya Ualimu na yule wa Shahada ya Sanaa wanaweza kufuata mikondo inayofanana na wakati mwingine inayotofautiana katika masomo yao, kutegemea malengo wanayokuwa nayo. Shahada ya Ualimu na Shahada ya Sanaa ni programu mbili tofauti. Tofauti nyingine baina ya silabasi na Mtaala inahusiana na suala la wakati. Silabasi hushughulikiwa katika kipindi kifupi, aghalabu muhula mmoja wa wiki takribani kumi na nne. Mtaala nao huchukua muda mrefu, mara nyingi kipindi kizima cha kozi ambayo hutekelezwa kwa kipindi cha miaka kadhaa. Sifa nyingine inahusiana na upana. Silabasi ni finyu kuliko Mtaala ambao ni mpana. Silabasi hujifunga katika mada na kipindi kidogo/kifupi maalumu ilhali Mtaala hulenga mada nyingi na ambazo hufundishwa kwa vipindi mbalimbali. Kwa mfano, kozi ya ‘Misingi ya Fasihi ya Kiswahili’ na ile ya ‘Misingi ya Isimu’ zinaweza kuwa za mwanafunzi wa Mwaka wa Kwanza anayesomea Kiswahili muhula wa kwanza. Hizi kozi zitakuwa na silabasi zake. Lakini, katika mihula na miaka mingine, mwanafunzi huyo huyo atasoma kozi nyingine za fasihi, isimu na lugha ya Kiswahili. Hizo kozi mbalimbali zitakuwa na silabasi zake maalumu. Kwa jumla, kozi zote ambazo zimeandaliwa kwa ajili ya mwanafunzi wa Kiswahili katika ngazi tofautitofauti ndizo zinazojenga Mtaala wa Kiswahili katika chuo kikuu husika. Mtaala huandaliwa na kuidhinishwa na chuo kikuu ili utumiwe kuwapa mafunzo wanafunzi. Hii ina maana kwamba Mtaala unapatikana katika idara inayohusika. Kwa mfano, kunaweza kuwepo kozi ya ‘Masuala-Ibuka katika Fasihi ya Kiswahili’. Hii inaweza kuwa kozi ambayo itamtegemea mwalimu atakayeifundisha kwa kuzingatia wakati na mahali maalum. Kozi hii itasheheni masuala ibuka kutegemea mahali na wakati. Huenda mada zikatofautiana kutegemea chuo, kipindi na hata mwalimu. Hii ina maana kwamba mwalimu atafuata Mtaala uliopo, lakini silabasi yake itaelekezwa na hali halisi ya kijamii. Kwa maana nyingine, inawezekana Mtaala ukawa uleule lakini silabasi zikatofautiana kutegemea mwalimu, wakati na mahali. Kwa upande mwingine, silabasi huandaliwa na mwalimu kwa ajili ya wanafunzi wake. Mara nyingi maandalizi hayo hufanywa kabla ya mwanzo wa muhula wa ufundishaji. Ingawa silabasi hundaliwa na mwalimu husika, aghalabu huidhinishwa na idara husika ili kuhakikisha kwamba yale yote yaliyopendekezwa na mwalimu kufundishwa yanaafikiana na Mtaala na yanazingatia ubora wa viwango na kanuni zilizowekwa. Vile vile, silabasi hubadilikabadilika kutegemea mazingira ya wakati na mahali, pamoja na mwalimu. Lakini mara nyingi Mtaala haubadilishwi mara kwa mara. Baada ya Mtaala kuidhinishwa, aghalabu hutumika kwa kipindi cha takribani miaka mitano ndipo ufanyiwe mabadiliko. Mara nyingi Mtaala huelekeza ilhali silabasi huongoza. Mtaala hutaja kichwa cha kozi na kudokeza kwa muhtasari yale yanayotakiwa kufanywa na kumfunga mwalimu kwa atakayofundisha na mwanafunzi kwa atakayojifunza. Kwa upande mwingine, silabasi humwongoza mwalimu na mwanafunzi. Kwa mfano, silabasi itataja kichwa cha kozi, mada zitakazofundishwa, malengo, njia na mbinu za ufundishaji, matarajio, tathmini na hata marejeleo. Mara nyingine silabasi itaonyesha wakati na mahali pa kusomea kozi husika. Hata hivyo, Mtaala na Silabasi yote ni miongozo ya namna fulani anayotegemea mwalimu. Kimsingi, Mtaala hupangwa na kutekelezwa na chuo kikuu kupitia programu na silabasi zinazoandaliwa na walimu katika idara na vitengo ambavyo huwa vinawaandaa wanafunzi kupitia mafunzo kwenye programu maalumu. Mitaala ya Kiswahili katika Vyuo Vikuu vya Afrika Mashariki Historia ya Mitaala ya Kiswahili katika vyuo vikuu vya Afrika Mashariki ni ndefu na changamano. Kuna tofauti katika mitalaa ya vyuo hivyo kutokana na sababu kadhaa kama vile: historia ya lini na vipi vyuo vikuu vilianzishwa; umri wa vyuo vikuu vyenyewe; mahali vyuo vikuu vinapatikana; idadi ya wanafunzi wanaosomea Kiswahili; programu za Kiswahili na nyinginezo zinazofundishwa; na malengo ya kila chuo kikuu. Vyuo vikuu vingi vya Afrka Mashariki vina historia yake katika maendeleo ya elimu katika Nchi Wanachama wa JAM. Kuna vyuo vinavyotokana na historia ya elimu ya kikoloni na vingine ambavyo vimeanzishwa baada ya nchi hizo kupata uhuru mapema miaka ya mwongo wa 1960. Vyuo vikuu vinavyofungamana na historia ya elimu ya kikoloni ni pamoja na kile cha Makerere (Uganda), Dar-es-Salaam (Tanzania), na Nairobi (Kenya). Wakati wa ukoloni, hivyo vyuo vilikuwa mabewa ya Chuo Kikuu cha Afrika Mashariki. Wakati huo Kiswahili hakikuwa na nguvu sana katika vyuo vikuu hivi. Hata hivyo, baada ya uhuru, na baada ya vyuo vikuu hivyo kujitegemea, Kiswahili kilianza kuendelezwa na kutumiwa kwa njia mbalimbali katika nchi za Afrika Mashariki. Hali hii nayo ilidhihirika katika vyuo vikuu. Chuo kikuu kilichokuwa na sera maalumu ya kukikuza Kiswahili kilikuwa kile cha Dar-es-Salaam, hasa ikizingatiwa kuwa Kamati ya Lugha katika Eneo la Afrika Mashariki (InterTerritorial (Swahili) Language Committee) iliyokuwa ikijishughulisha na Kiswahili hata wakati wa ukoloni ilikuwa pale. Tangu kubuniwa 1930 Kamati hiyo ilifanya kazi hadi 1964 ilipobadilishwa na kuwa Taasisi ya Uchunguzi wa Kiswahili (TUKI) na kuwa sehemu ya Chuo Kikuu cha Dar es Salaam. Ufundishaji wa Kiswahili katika Chuo Kikuu cha Nairobi haukutiliwa maanani sana. Hiyo ilikuwa licha ya juhudi za kusisitiza ufundishaji ulioimarisha Uafrika. Ingawa Kiswahili kilifundishwa katika Chuo Kikuu cha Nairobi, ni baadaye sana mwaka 2013 ambapo Idara ya Kiswahili ilianzishwa katika chuo hicho. Kwa upande mwingine, Chuo Kikuu cha Makerere kilifundisha Kiswahili bila mpango mahsusi; ufundishaji ulitegemea mno juhudi za kibinafsi, kuliko mikakati rasmi ya chuo. Hali kama hii imeendelea katika vyuo vikuu vya Rwanda na Burundi mpaka nchi hizi zilipojiunga na JAM mwaka 2001. Mbali na vyuo vikuu vya zamani, kuna vyuo vingine vingi ambavyo vimeanzishwa katika JAM, hasa mwongo wa kwanza wa karne ya ishirini na moja. Vyuo vikuu vingi vimeanzishwa pale ambapo palikuwepo taasisi nyingine za elimu kama vile vyuo vya ualimu, taasisi za kiutafiti na baadhi vimejengwa upya kabisa. Kati ya vyuo vikuu vinavyopatikana JAM, vingi vinafundisha Kiswahili. Kwa upande mmoja, wingi wa vyuo vikuu vinavyofundisha Kiswahili ni jambo la kutia moyo, maana inadhihirisha umuhimu wa taaluma hii. Hata hivyo, kwa upande mwingine, ufundishaji wa Kiswahili katika vyuo vikuu vingi ni hali ambayo inayoonyesha kutozingatiwa misingi muhimu ya uundaji na utekelezwaji wa mitaala inavyostahiki. Katika vyuo vikuu kuna kozi za Kiswahili za aina kwa aina: kuna kozi za Kiswahili kwa ajili ya wale wanaosomea shahada ya ualimu; kuna kozi kwa wale wanaosomea taaluma nyingine lakini wanaohitaji Kiswahili; na kuna wale wanaosoma Kiswahili kwa mahitaji maalumu. Kozi za Kiswahili zenyewe zinatolewa kwenye viwango mbalimbali: cheti; stashahada; shahada; umahiri; na uzamifu. Kutokana na utaratibu na mahitaji haya, Mitaala ya Kiswahili nayo si ya aina moja. Tofauti zipo kutegemea viwango na malengo ya kozi. Hata hivyo, ni dhahiri kwamba vyuo vingi vina kozi nyingine zinazoelekea kufanana kutokana na sababu ambazo zinaweza kuhusishwa na historia na malengo ya kila chuo kikuu. Kwa jumla, mitaala ya Kiswahili katika vyuo vikuu vya JAM huwa na lengo la kuwapa wanafunzi elimu ya kuwaandaa kuwa wataalamu wenye misingi muafaka ya kuitumia lugha hii katika mawasiliano katika shughuli zao za kila siku. Mwelekeo huo wa ufunzaji huchukulia chuo kikuu kuwa jukwaaa la wanafunzi kujipatia mbinu na maarifa ambayo yatatanua uwezo wao wa kufikiri namna ya kuishi kwa kutumia Kiswahili. Lakini nani hufundisha Kiswahili katika vyuo vikuu vingi vinavyotoa mafunzo? Ni muhimu kutambua kwamba bila kuwa na walimu waliofuzu kwa viwango vinavyohitajika, mitaala ya Kiswahili inaishia kuwapa wanafunzi mafunzo ya jumla mno bila kuwaandaa kuwa watu wenye tafkiri pevu na wenye ubunifu maishani. Elimu ya Kiswahili katika vyuo vikuu inastahili kuwawezesha wanafunzi kuwa watu wanaojiweza na kujitegemea katika jamii kwa kujiendeleza kimaisha. Hili linaweza kufanyika tu pale ambapo elimu hiyo inayotolewa ni muafaka: isiwe finyu mno wala pana sana. Hii ina maana kwamba Mitaala ya Kiswahili inahitaji kuandaliwa kwa njia inayoeleweka na kuzingatia mahitaji ya jamii. Kozi zinazobuniwa zihakikishe mahitaji ya wale wanaoandaliwa yanatiliwa maanani katika viwango mbalimbali kutegemea mfumo wa elimu. Wanafunzi wa chuo kikuu wapewe elimu ambayo ina mambo mapya, tofauti na yale waliyojifunza shule za upili. Hili litahakikisha kwamba wanafunzi wanakuwa na hamu ya kujifunza mambo mapya katika Kiswahili na kwa njia mpya. Huu upya ndio utaamsha ari na hamu ya kukipenda Kiswahili maishani. Katika enzi hii ya utandawazi, kozi za Kiswahili katika vyuo vikuu vya JAM hazina budi kuwawezesha wanafunzi kujifunza mambo muhimu mbalimbali yanayotawala ulimwengu kwa sasa. Matukio ya kisiasa, kiuchumi na utamaduni wa watu wengine ni baadhi ya mambo ambayo yanafaa kujitokeza katika ufundishaji wa kozi mbalimbali za Kiswahili. Misukumo na matokeo ya kiutandawazi kama vile teknolojia ya habari na mawasiliano, mitindo mipya, biashara, masoko ya fedha, utalii, ushindani, habari na mawasiliano, na mabadiliko ya tabia ya nchi, ni baadhi ya mambo ambayo yanafaa kujitokeza katika kozi za Kiswahili. Wanafunzi hawana budi kuelewa namna hali hizi zinavyojitokeza na kudhihirika, na jinsi hali hizo hizo zinavyoathiri na kuathiriwa katika maisha ya jamii zinazopatikana katika JAM. Kutegemea kiwango na mahitaji, mitaala ya Kiswahili katika vyuo vikuu huwa na kozi mbalimbali zinazolenga mambo kadha wa kadha. Idadi ya kozi za Kiswahili pamoja na yale yanayopendekezwa yawe sifa na vigezo vya ubora wa Mitaala inayotolewa kwa ajili ya wanafunzi wa Kiswahili. Ni muhimu kwa mitaala ya Kiswahili kuhakikisha kwamba kuna uwiano baina ya mahitaji, mfumo, upana na kina cha kozi zinazotolewa katika ngazi mbalimbali. Kozi ziwe nyingi lakini zenye manufaa kwa wanafunzi, chuo na jamii. Wanafunzi waelekezwe lakini pia wapewe maelezo na fursa ya kujiamulia kozi wanazozitaka kwa ajili ya matarajio yao katika maisha ya baadaye. Umuhimu wa Mabadiliko ya Mitaala katika Vyuo Vikuu vya Afrika Mashariki Mitaala hukua na kubadilika. Hii ina maana kwamba mitaala ina uhai. Mchakato wa kubadilisha Mitaala katika chuo kikuu huchukua muda mrefu wa takribani miaka mitano na husababishwa na mambo kadhaa. Miongoni mwa sababu za kubadilisha Mitaala ni pamoja na matukio yanayojiri katika chuo kikuu husika, taifa, ukanda na kimataifa. Matukio hayo huathiri aina ya elimu na namna inavyofundishwa. Mageuzi kwa Mitaala ni jambo lenye historia ndefu kote duniani. Historia hiyo inategemea malengo na sera za elimu ambazo hazina budi kukua na kubadilishwa ili kukidhi mahitaji na mabadiliko ya kijamii. Hata hivyo, haitoshi tu kubadilisha mfumo wa elimu: ni muhimu kuhakikisha kwamba kuna mambo mapya yanayobuniwa na kutekelezwa. Kwanza, ni lazima Mtaala uzingatie malengo na ruwaza ya chuo kikuu husika. Vyuo vikuu si vya aina moja. Kwa mfano: kuna vyuo vikuu vya elimu ya kawaida; kuna vyuo vikuu vya sayansi na teknolojia; kuna vyuo vikuu vya kilimo; na kuna vyuo vikuu vya ufundi. Katika JAM, vyuo vikuu vya aina hizi mbalimbali vinafundisha Kiswahili. Ajabu ni kwamba, mitaala katika takrabani vyuo vikuu vyote inakaribiana kama haifanani moja kwa moja. Ingetarajiwa kwamba mitaala ya Kiswahili itofautiane kutegemea aina ya chuo kikuu. Kwa mfano, Mtaala wa Kiswahili katika chuo kikuu cha sayansi na teknolojia uwe na kozi nyingi za Kiswahili na sayansi na teknolojia, tofauti na Mtaala wa Kiswahili katika chuo kikuu cha kilimo ambacho nacho kingetarajiwa kuwa na kozi za Kiswahili na kilimo. Ufundishaji wa Mtaala wa Kiswahili wa aina moja katika vyuo vikuu mbalimbali kunaamanisha kwamba mafunzo yanayotolewa huenda hayaendani na falsafa na ruwaza ya vyuo vikuu husika. Aidha, ina maana kwamba kozi zinazotolewa haziwajali wanafunzi na soko la ajira. Jambo la pili ni kuhakikisha kwamba mitaala inayoundwa na kubadilishwa inatambua mahitaji ya kimsingi ya wanafunzi wake na wadau wengine watakaonufaika na elimu inayotolewa. Njia ya kuhakikisha kuwa mahitaji ya wadau yanazingatiwa katika mitaala ni kuwashirikisha katika hatua muhimu za maandalizi na utekelezaji wa mitaala. Kwa kufanya hivyo, vyuo vikuu vitaelewa mahitaji ya jamii, nayo jamii itafurahia kuhusishwa na kushirikishwa katika shughuli za chuo kikuu. Mitaala itakayotokana na ushirikiano huo iundwe kwa namna ambayo ni rahisi kuifanyia marekebisho ili kukidhi mahitaji maalumu katika jamii ambayo inakua na kubadilikabadilika. Tatu, Mtaala ufumwe kwa namna ambayo ni rahisi kutumia TEHAMA katika kuuwasilisha na kuutathimini. Ufundishaji wa Kiswahili hauwezi kusalia katika matumizi ya njia na mbinu ambazo zimetumika kwa muda mrefu bila kubadilika. Kwa mfano, ni jambo la kawaida katika vyuo vikuu kwa walimu kutoa mihadhara nao wanafunzi wakinukuu wanachokisikia. Namna hii ya ufundishaji inampa Mwalimu uwezo mkubwa sana kuliko mwanafunzi ambaye hashirikishwi kikamilifu. Ingawa njia ya mhadhara ina manufaa yake, ni muhimu kufikiria na kutumia njia nyingine zinazotegemea TEHAMA. Kwa mfano, Mwalimu anaweza kuwasiliana na wanafunzi wake kupitia mtandao ambao pia anaweza kuutumia kuwasilisha somo lake. Hii haina maana kwamba mwalimu hatatangamana na wanafunzi wake. La. Anachotakiwa kufanya mwalimu ni kuhakikisha kuwa wanafunzi wameshirikishwa katika somo kwa kupewa majukumu muhimu ya kutekeleza katika ujifunzaji. Mwalimu, mada na mwanafunzi, pamoja na mazingira ni sifa muhimu katika Mtaala na hazina budi kutiliwa maanani. Haja ya Uhuishaji Mitaala ya Kiswahili katika Vyuo Vikuu vya Afrika Mashariki Mabadiliko na ukuaji ni hatua muhimu katika mchakato mzima wa uhai wa mitaala. Hali hizi zinawategemea wakuza mitaala pamoja na watekelezaji wake. Kuna mambo matatu ambayo yanafaa kuzingatiwa katika uhuishaji wa mitaala: ufahamu wa mabadiliko; mpangilio wa Mitaala; na mbinu maalumu za utekelezaji. Ufanisi wa kukuza na kutekeleza Mtaala wo wote unatokana na ufahamu wa mambo yote muhimu na ya kimsingi katika mchakato mzima. Fullan, Cuttress, & Kilcher (2005) wanaeleza kwamba mabadiliko hayawezi kutokea iwapo dhana yenyewe haieleweki. Ili kuelewa vyema dhana ya mabadiliko, kuna haja ya kwanza kufahamu misukumo yake. Matukio makuu duniani ni baadhi ya misukumo ya mabadiliko maishani na katika mitaala. Matukio ya kijamii, kiteknolojia, kiuchumi, kimazingira na kisiasa ni baadhi ya mambo ambayo yanaathiri mitaala. Mambo haya hufanya watu kufikiri namna ya kuiimarisha mitaala ili kukidhi mahitaji na matarajio ya jamii kwa vyuo vikuu. Muhimu zaidi ni namna hali hizi zinavyoyaathiri maisha ya wananchi katika jamii zao. Matukio haya yatafanyiwa utafiti, kuandikiwa na kuwasilishwa kwa umma. Katika kuibadilisha mitaala, ni muhimu kutambua umuhimu na mchango wa wadau katika zoezi zima. Wadau wanahitaji kupewa fursa ya kuchangia hoja na fikra mpya za nini kinachohitajika kufundishwa na kwa namna gani utekelezaji wa Mtaala ufanyike. Mbali na kuchangia katika uimarishwaji wa mitaala, pana haja ya ubunifu wa mambo mapya. Hii ina maana kwamba iwapo mitaala iliyopo inaafiki baadhi ya mambo, ni vyema iendelezwe na kufanyiwa kazi ili iwe bora zaidi. Kwa upande mwingine, pale ambapo mitaala ina kozi ambazo zimepitwa na wakati, basi kozi hizo ziondolewe na kozi mpya zibuniwe. Hata hivyo, itambuliwe kuwa kufanya marekebisho na mabadiliko katika mitaala ni shughuli ambazo zitakumbwa na changamoto kadhaa ikiwa ni pamoja na hisia na mitazamo waliyonayo wahusika katika ngazi zote. Hisia na mitazamo isiyounga mkono mageuzi inaweza kuwa kikwazo kikubwa katika zoezi la mabadiliko. Ni muhimu pia kutambua haja ya kushiriki kwa wadau wengi katika kubadilisha mitaala ya vyuo vikuu. Wadau wa mitaala ya Kiswahili ni pamoja na wanafunzi, walimu, watawala wa Chuo, viongozi wa idara na mashirika husika ya serikali, vyama vya Kiswahili, vyombo vya habari na waajiri. Hawa wote ni wahusika wakuu na inafaa washirikishwe katika shughuli za kuibadili mitaala. Michango yao ni muhimu sana kwa kuwa itaweka bayana nini kinahitaji kufanywa na kupendekeza namna ya kukifanya. Kuhusishwa kwa wadau hawa kunarahisisha utekelezaji wa Mtaala mpya kwa kupunguza pingamizi za baadaye. Mpangilio wa Mitaala ni suala muhimu sana kuzingatiwa wakati wa mabadiliko. Ni muhimu kufanya hivyo maana bila mpangilio maalumu, basi wanafunzi na walimu wao watatingwa na kazi nzito isiyo na mantiki na hivyo inayowatatiza. Katika vyuo vikuu, mitaala hupangwa kwa vipindi vya mihula na miaka. Hii ina maana kwamba kozi za Kiswahili zimegawanywa katika mafungu na makundi fulani. Je, kuna mantiki gani inayoongoza mgao huu? Mara nyingi itaonekana kwamba kozi zimewekwa katika makundi yanayojengana na kuongozana tangu zile za chini hadi zile za juu. Kwa mfano, kozi za awali zinastahili kuwa msingi wa kozi za baadaye. Aidha suala lingine la kuzingatia ni aina ya mpangilio. Kwa mfano, ni kozi gani za lazima na kozi gani za hiari? Nimewahi kuona katika baadhi ya mipangilio ya mitaala kozi za fasihi zikiwa za hiari kwa wanafunzi ambao husomea Shahada ya Ualimu. Kuna hali ambapo mwalimu wa Kiswahili anafuzu kutoka Chuo kikuu ilhali hajasomea kozi za fasihi kama vile ushairi, tamthlia na hata nathari. Inakuwa vigumu kwa mwalimu kama huyo kufundisha fasihi ya Kiswahili shuleni ilhali yeye mwenyewe hajaisoma inavyostahiki. Hivyo basi, pana haja ya kuupanga Mtaala wa Kiswahili kuwa mkufu wa kozi unaowiana na kuendelezana. Kozi za kimsingi, zinazohitajika na zile za hiari lazima ziwafae wanafunzi na kuwaandaa kwa majukumu yao ya baadaye, wakiwa vyuoni na hata baada ya kufuzu. Lakini mambo haya yote yanategemea muundo na utekelezaji wa Mitaala. Vile vile, mabadiliko ya Mitaala yanahitaji mbinu mpya za kuyafanya. Ufundishaji na ujifunzaji Kiswahili ni masuala yanayohitaji umakini kwa wahusika na wadau wote. Kozi za Kiswahili zinastahili kuwa na kodi na anwani zinazoeleweka kwa wanafunzi na waajiri wa baadaye. Maelezo ya kozi pia yanafaa kuwa muafaka, kwa maana ya kumwelekeza na kumpa ufahamu yule anayezisoma. Isitoshe, kozi hizo ziwaandae wanafunzi kikamilifu kwa kuwapa maarifa wanayohitaji kwa ajili yao binafsi na jamii zao. Kwa hivyo, ni muhimu majina ya kozi kutazamwa upya, na malengo ya kozi pamoja na mbinu za utekelezaji wake. Kozi nzuri za Kiswahili ni zile zinazobainisha ni nani anayelengwa; ni nani atafanya nini; wakati gani wa kufanya mambo gani; ni kwa namna gani kozi itatathminiwa; na malengo na matarajio ya kozi kwa mwanafunzi na jamii. Ingawa mitaala ya Kiswahili ina kozi mbalimbali, utekelzaji wake unatarajiwa kufanywa kwa njia isiyotatanisha wala kuhitalifiana. Waandalizi wa mabadiliko wahakikishe kwamba hakuna ukakasi kwenye kozi na malengo ya kila kozi yanaeleweka barabara. Aidha, malengo yaafikiane na yale ya chuo kikuu na jamii kwa ujumla. Lakini pale ambapo kozi zinakaribiana katika malengo, ni jambo la kufikiria namna zinaweza kusetwa ili wanafunzi wanufaike. Usetaji wa kozi ni mbinu muafaka ya kuhakikisha kwamba kuna ushirikiano unaohitajika. Mbinu hii itahakikisha matumizi yafaayo ya rasilimali watu, vifaa na nyenzo nyinginezo. Hitimisho Makala hii imejadili suala la kuhuisha mitaala ya Kiswahili katika vyuo vikuu vya Afrika Mashariki. Makala imehoji kwamba mitaala ndio uhai wa chuo kikuu. Hivyo basi, ufanisi wa kozi zo zote za Kiswahili unategemea aina ya mitaala iliyopo na namna ya kuitekeleza. Uundaji wa mitaala ya Kiswahili ni muhimu uwahusishe wadau wengi ndani na nje ya chuo kikuu kadri inavyowezekana. Kwa kufanya hivyo, itakuwa rahisi kuhakikisha kwamba mambo mengi ya kimsingi katika jamii yametiliwa maanani. Aidha, utekelezaji wa mitaala ya Kiswahili ufanywe kwa kuzingatia njia na mbinu mbalimbali ili kuhakikisha kwamba imefanikiwa. Mitaala ya Kiswahili katika vyuo vikuu vya Afrika Mashariki itilie maanani mahitaji ya kijamii, wanafunzi, na mazingira ya uundaji na ufundishaji. Marejeleo Bobbit, J. F. (1918). The Curriculum. Boston: Houghto Mifflin. Doll, W. (1993). A post‐modern perspective on curriculum. New York, NY: Teachers College Press. Fullan, Cuttress, & Kilcher (2005). 8 Forces for Leaders of Change. Leadership ,26(4),54-62 Taba, H. (1962). Curriculum development. Theory and practice. New York, NY: Harcourt Brace and World. Tyler, R. (1949). Basic principles of curriculum and instruction. Chicago, IL: University of Chicago Press. Nadharia katika Mitaala ya Kiswahili ya Vyuo Vikuu nchini Kenya John Hamu HABWE Utangulizi Makala hii inajadili changamoto za ufundishaji wa kozi za nadharia katika Idara za Kiswahili za vyuo vikuu nchini Kenya. Vyuo vikuu vinne viliteuliwa kimaksudi: Chuo Kikuu cha Moi; Chuo Kikuu cha Nairobi; Chuo Kikuu cha Maseno; na Chuo Kikuu cha Kenyatta. Iligunduliwa kuwa kozi za nadharia ni chache mno katika vyuo vikuu hivyo. Kozi hizo pia hazifungamanishwi na data ya Kiswahili wakati wa ufundishaji; Vilevile, baadhi ya nadharia zinakuwa na mikondo mingi isiyoeleweka vizuri. Pia, walimu wengi wanaofundisha kozi za nadharia wana misingi hafifu. Kadhalika, kuna ukosefu wa vitabu vya kutosha vya nadharia katika Kiswahili. Makala hii inapendekeza jinsi ya kukabiliana na hali hizi ili kuandaa mitaala inayofaa kumtayarisha mwanafunzi aliye na akili razini na hakiki katika Idara za Kiswahili nchini Kenya. Nadharia ni muhimu sana katika ufundishaji wa lugha. Katika historia ya maendeleo ya isimu, nadharia zimeonekana kutoa mchango mkubwa katika kueleza matukio na mabadiliko ya lugha na mawasiliano. Licha ya hali hii, kozi za nadharia katika vyuo vikuu vya Kenya ni chache mno. Tatizo hili linadhihirika katika kiwango cha Shahada ya Kwanza na ambacho kina idadi kubwa ya wanafunzi na ndicho msingi wa Kiswahili katika vyuo vikuu. Ili kujadili hali hii katika mitaala ya Kiswahili, makala hii inazingatia vyuo vikuu vinne vya umma nchini Kenya: Chuo Kikuu cha Moi; Chuo Kikuu cha Nairobi; Chuo Kikuu cha Maseno; na Chuo Kikuu cha Kenyatta. Vyuo vikuu hivi vilikuwa mstari wa mbele kuanzisha ufundishaji wa Kiswahili nchini Kenya. Mambo muhimu yaliyozingatiwa katika makala hii ni idadi ya kozi za nadharia katika idara husika; aina ya kozi zinazofundishwa; viwango ambako kozi hizo hufundishwa; na walimu wanaozifundisha kozi hizo pamoja na maandalizi yao na baadhi ya changamoto wanazokumbana nazo wanapofundisha kozi za nadharia. Nadharia za Isimu na Ufundishaji wa Lugha Ili lugha yoyote iweze kufundishwa vizuri, ni jambo la kimsingi kwanza kuongozwa na nadharia fulani. Hii ina maana kwamba ufundishaji muafaka wa lugha unategemea maendeleo katika nadharia za isimu. Vilevile, pale nadharia za isimu zimeibuka zimekuwa na athari kwa ufundishaji wa lugha. Maendeleo ya lugha na isimu yamepitia katika mikondo mitatu muhimu ya kinadharia: sarufi mapokeo; sarufi miundo na uamilifu. Je, hali hizi zinatokeaje katika kozi za Kiswahili vyuoni? Mitaala ya Kiswahili katika vyuo vikuu inajengaje uhusiano baina ya kozi mbalimbali na namna zinavyofundishwa? Nadharia, kama inavyoeleweka kwa kawaida, ni mfumo wa mawazo na taratibu zinazotumiwa na wataalam kueleza namna kitu kilivyo au mahusiano ya vipengele vinavyojenga kitu hicho. Nadharia vile vile huonyesha misingi ya kifalsafa na ya kiitikadi ya jambo, kitu au suala fulani (Mugenda 2011; Nachmias na Nachmias 1996). Kimsingi, nadharia ni chombo cha uchambuzi na ufasiri wa data na husaidia watafiti katika uelewa wa suala, kipengele au mfumo fulani kikamilifu. Kwa mfano, Nadharia ya Uhakiki Changanuzi wa Diskosi inaweza kusaidia mtafiti kueleza kwa nini lugha hutumiwa kwa njia fulani ambapo watu wengine wanasemeshwa kwa upole, wengine kwa nguvu na hata ujeuri zaidi na kuonyesha miundo fulani ya kijamii kupitia lugha. Yote haya yamo katika mfumo wa nadharia hii ya Uhakiki Changanuzi wa Diskosi (Taz. Hodge na Kress 1993 na Wodak 1996; Fairclogh 1989). Nadharia sharti iwe na uwezo wa kiuchunguzi, kiufasiri na kiulezi (Chomsky, 1965). Hii ina maana kuwa mbali na uwezo wa kueleza lugha kikamilifu, lazima nadharia ifafanue mfumo mzima wa data kama inavyofahamika na watu wa utamaduni wa lugha husika. Hata hivyo, nadharia lazima iweze kufanyiwa majaribio mara kwa mara kwa minajili ya kuboreshwa na kuendelezwa hata zaidi. Inaweza hata kukataliwa kabisa katika kipindi fulani na kupisha mawazo mapya (Mugenda 2011). Nadharia za isimu na athari zake kwa ufundishaji wa lugha zimenufaika sana na kazi ya Noam Chomsky. Ingawa wapo wananadharia wengine wa isimu, Chomsky ndiye amekuwa chachu katika mijadala ya maendeleo, matumizi na ufundishaji wa lugha. Tangu alipoanza kujishughulisha na uchunguzi na maelezo ya lugha na mawasiliano mapema mwongo wa 1950, Chomsky ameleta mapinduzi makubwa katika fikra kuhusu nadharia za isimu. Mchango wake umeifanya isimu kukua na kutambulika kuwa sayansi ya lugha. Mafanikio makubwa ya Chomsky yametokana na hoja alizozijadili katika kitabu Syntactic Structures alichokichapisha mwaka 1957 na kilichoanzisha mapinduzi katika nadharia ya lugha na kuweka msingi ambamo nadharia ya isimu imejengwa. Tangu wakati huo Chomsky alipopinga baadhi ya imani zilizokuwako kuhusu lugha na mawasiliano, wanaisimu wengine nao pia wametoa hoja zao mbalimbali, ama za kumuunga mkono Chomsky au kumpinga, ambazo zimechangia maendeleo makubwa katika sayansi ya lugha yenye misingi ya kinadharia. Ni muhimu kufafanua chanzo cha mijadala ya Chomsky ambayo imechangia ukuaji wa nadharia za isimu. Inaaminika kwamba sarufi mapokeo ndio msingi wa mtazamo aliokuwa nao Chomsky. Sarufi hiyo ilikuwa na matapo mawili: Kwanza, ni uzingatiaji wa nadharia za karne ya 18 zilizokuwa na misingi yake katika lugha za Kiyunani na Kirumi na ambazo zilitawala uchunguzi na ufundishaji wa lugha za Ulaya bila kuzilinganisha na lugha nyingine za mwanadamu. Nadharia hizi hazikueleza lugha kuwa hai na zinazobadilika; zilizingatia lugha zilizoandikwa kuliko lugha za maongezi; ziliziwekea lugha kanuni na kuzitaka zizifuate. Hizo nadharia zilikuwa za kiuelekezi na ndivyo sarufi nyingi zilivyofundishwa kwa kuelekeza na kuzingatia kanuni. Pili, sarufi mapokeo ilihusu pia uchunguzi uliofanywa kuanzia mwisho wa karne ya 19 uliosisitiza ulinganishi wa kihistoria na sifa mbalimbali zinazozitambulisha lugha. Tatizo la sarufi mapokeo ni kuweka kanuni badala ya kueleza sifa za lugha (Yin, 1990). Pana haja ya mitaala ya Kiswahili kupambanua tofauti baina ya isimu na sarufi. Nadharia za sarufi na isimu zifundishwe na wanafunzi waelewe uhusiano baina ya dhana hizi mbili za lugha. Haiwezekani kufundisha isimu bila kwanza kuelewa sarufi. Vivyo hivyo, ni vigumu kwa mwanafunzi kuelewa nadharia za isimu bila kuwa na misingi katika nadharia za sarufi. Nini uhusiano baina ya sarufi na isimu? Nini uhusiano baina ya nadharia za sarufi na nadharia za isimu? Je, mitaala inayazingatia mambo haya ya kimsingi? Je, wanafunzi wa Kiswahili wanaandaliwa kwa njia muafaka kuelewa tofauti zilizoko na kuzitumia maishani? Katika kufikiria suala zima la mitaala ya Kiswahili katika vyuo vikuu vya Afrika Mashariki kuna mambo muhimu sana ya kutambua na kuzingatia kutokana na juhudi za Chomsky. Kwanza, nia ya Chomsky haikuwa sana kwenye mambo ya lugha: alijihusisha mno na masuala ya kompyuta katika Massachusetts Institute of Technology. Pili, chuo hicho alikokuwa Chomsky hakikuwa kinafundisha Lugha wala isimu; Tatu, Chomsky hakujua sana mambo mengi kuhusu aina za lugha kama walivyokuwa wataalamu wa lugha wa wakati huo. Nne, kazi ya Chomsky, pamoja na kuchapisha kitabu cha Syntactic Structures, ilikuwa ni kwa gharama ya jeshi la Marekani, mfuko wa kitaifa wa utafiti wa sayansi, National Science Foundation na Shirika la picha, Eastman Kodak Corporation. Baada ya chapisho hilo la kwanza la Chomsky, jeshi la Marekani liliendelea kufadhili utafiti wa isimu katika Chuo Kikuu cha Teknolojia cha Massachusetts na kile cha California, Los Angeles na kuchangia machapisho mengine kuhusu nadharia ya isimu. Kutokana na misingi hiyo ya historia ya shughuli za Chomsky kuhusu isimu, kuna mafundisho muhimu kwa idara zinazohusika na mitaala ya Kiswahili. Maendeleo ya nadharia za isimu na ufundishaji wa lugha ikiwa ni pamoja na Kiswahili unaweza kunufaika kutokana na ujuzi wa wataalamu wasiohusiana na taaluma hii moja kwa moja. Vilevile, ukuaji wa isimu na ufundishaji wa Kiswahili na lugha nyingine unaweza kutokea hata kwenye idara na vitengo ambavyo havijatengwa mahususi kwa shughuli hiyo. Aidha, mchango wa kila mtu, na siyo wanataaluma pekee yao, ni muhimu katika kuiendeleza nadharia na ufundishaji wa lugha. Isitoshe, kuna umuhimu wa kuwekeza katika kuiendeleza isimu na nadharia zake, ikiwa ni pamoja na za ufundishaji lugha ya Kiswahili na nyinginezo. Hilo si lazima lifanywe na Idara za lugha pekee. Hoja hizi ni muhimu kuzingatiwa wakati wa kushughulikia mitaala ya Kiswahili katika vyuo vikuu vya Kiswahili Afrika Mashariki. Tunachojifunza kutokana na hoja hizi ni kwamba mitaala ya Kiswahili inakidhi mahitaji yake pale ambapo wahusika watatanua mawazo yao na kufikiria mambo kwa njia ya kimapinduzi yenye upya na ufaraguzi. Upya katika mitaala unahitajika kwa sababu unaibua mitazamo mipya na mijadala ambayo ndiyo msingi wa ukuaji na maendeleo ya taaluma. Hilo ndilo lililofanyika kutokana na hoja za Chomsky katika kitabu chake cha kwanza zilizowafanya wanaisimu Stanley Peters and Robert Ritchie kutoa maoni tofauti. Chomsky alikuwa mwepesi wa kujifunza kutoka kwa wenzake. Hali hii ilionekana mapema mwongo wa 1970 Chomsky alipoimarisha baadhi ya hoja alizokuwa amezielezea hapo awali. Isitoshe, Chomsky aligundua kwamba kulikuwa na vipengele ambavyo havikuwa vinaeleweka barabara katika nadharia zake. Hilo lilimfanya kuchapisha mihadhara yake iliyokuwa na mtazamo mpya kabisa kuhusu kanuni zinazotawala lugha na matumizi yake. Mitaala ya Kiswahili katika vyuo vikuu inahitaji kufanyiwa mageuzi ya mara kwa mara kadiri inavyohitajika. Upya utatokana na hoja na fikra ngeni zitakazotolewa na wataalamu wengine kuchangia kile kilichoko. Ni muhimu kwa wanafunzi kuandaliwa namna ya kutathmini yale wanayofundishwa na kuchangia katika mijadala na machapisho. Hilo linawezekana tu iwapo mitaala itakuwa na kozi zinazotoa fursa kwa mwalimu na mwanafunzi kujielewa na kujieleza. Historia ya mchango wa Chomsky kwa maendeleo ya Isimu inadhihirisha umuhimu na athari ya mwalimu kwa mwanafunzi wake. Kwa miaka kadhaa tangu kuchapishwa Syntactic Structure na vita vya kitaaluma dhidi ya umuundo wa Kimarekani vilivyobainika katika Nadharia ya Sarufi Geuza-Maumbo, Chomsky alipata wafuasi wengi mpaka pale wao wenyewe kwa wenyewe walipotofautiana kimtazamo. Chomsky alipinga baadhi ya hoja za wafuasi wake, wengi wao walikuwa wanafunzi wake, na kusababisha nadharia mpya kujitokeza. Wakati huohuo, naye mwenyewe aliweza kubadili mtazamo wake kuhusu mambo kadha wa kadha. Chomsky na wapinzani wake walilumbana katika majukwaa mbalimbali ikiwa ni pamoja na vitabuni, magazetini na kwenye majarida. Hoja za kina Bronislaw Malinowski, Claude Lévi- Strauss na Franz Boas ndizo zilimfanya Chomsky kuibua mijadala mikali kuhusu muundo na mfumo wa lugha pamoja na matumizi yake. Wengine waliohusika katika mijadala na migogoro ya nadharia za isimu katika vipindi tofautitofauti ni pamoja na Allen Harris, Roman O. Jakobson, Dell Hymes, Paul Postal, Hajj Ross, George Lakoff, Michael Halliday, David Crystal na James McCawley. Mijadala hiyo ni muhimu sana kuwapa walimu misingi ya kufundisha wanafunzi kuelewa lugha kuwa mfumo wa mawasiliano. Migogoro hii ya kinadharia iliyosababishwa na kuendelezwa na Chomsky ndiyo ambayo imechangia wingi wa nadharia na ukuaji wa isimu kuwa taaluma yenye misingi, mihimili na mguzo madhubuti. Mitaala ya Kiswahili inastahili kuchunguzwa, kutathminiwa na kuelezwa kwa mitazamo ya kisayansi. Je, ni kwa namna gani Kiswahili kinaakisi hoja za Chomsky na wenzake? Kuna chochote ambacho ni tofauti? Ni kwa vipi Kiswahili kinaweza kuchangia ukuaji wa Nadharia za Isimu? Je, kozi za nadharia katika mitaala ya Kiswahili zinaweka wazi migogoro katika isimu kama walivyofanya Chomsky na wenzake? Kuna majukwaa gani ya kutoa hoja mbalimbali kuhusu mitazamo tofauti ya kinadharia katika ufundihsaji wa taaluma ya Kiswahili? Nadharia na Ufundishaji wa Kiswahili katika Vyuo Vikuu Je, mitaala ya vyuo vikuu inastahili kufundisha nini kati ya sarufi na isimu? Hili nalo ni suala ambalo limeibua mjadala na hata mgogoro katika ufundishaji wa lugha. Chambilecho Kelly (1969), Krashen (1982) na Prabhu (1987), hii hali imekuwako tangu zamani na walimu na wanaisimu hawajaitatua. Kutokana na mgogoro huu, walimu na wanafunzi wakati mwingine hutatizika wasifahamu wafuate mkondo gani. Hata hivyo, katika siku za hivi karibuni, kuna uungwaji mkono wa haja na umuhimu wa kufundisha sarufi kwa wanafunzi wa lugha (taz. Andrews, 2007 na Snyder, 2008). Msisitizo wa kuhusisha sarufi katika ufundishaji wa lugha unatokana na sifa na dhima ya lugha katika mawasiliano. Mwelekeo wa Mawasiliano ni nadharia ya ufundishaji iliyoasisiwa na Wilkins Widdowson na unasisitiza vipengele vifaavyo kufundishwa na namna ya kuvifundisha. Miongoni mwa mambo ya kimsingi katika nadharia hii ni pamoja na: Muktadha wa matumizi ya lugha; ii. Mada za kushughulikiwa; iii Majukumu ya lugha; iv Msamiati na miundo ya sarufi; Mbinu na stadi za mawasiliano. Je, inawezekana kufundisha mitaala ya Kiswahili katika vyuo vikuu bila kuwa na misingi muafaka ya nadharia za isimu na ufundishaji lugha? Haiwezekani! Hii ni kwa maana msingi wa nadharia ndio ambao husaidia katika kufanya uchanganuzi wa data kuwa wa kisayansi na razini zaidi. Na ni muhimu wanafunzi wa idara mbalimbali za Kiswahili katika vyuo vikuu wakafundishwe nadharia za aina mbalimbali ili kusaidia kujenga uwezo wao wa kinadharia na akili za kiuhakiki. Huu ni uwezo wa kuchanganua na kuhakiki data kisayansi bila kutumia hisia au mapendeleo fulani. Misingi hii itawasaidia wanafunzi wakati wa kujifunza vipengele mbalimbali vya masomo tofauti tofauti ya Kiswahili ili wanapofanya uchambuzi na uhakiki wawe wamejikita kwenye mawazo ya kinadharia. Nadharia ni muhimu sana kwa sababu ina majukumu ya kimsingi katika uchunguzi wa taaluma ya Kiswahili. Kwanza, nadharia husaidia katika kumpa mchanganuzi kategoria za kimsingi za kiuchambuzi katika taaluma fulani. Kwa maneno mengine nadharia humpa mtafiti lugha ya kuzungumzia suala fulani kwa njia ya kitaalam na iliyo na kategoria wazi za kiuchunguzi. Nadharia vile vile husaidia mchanganuzi kuonyesha uhusiano baina ya elementi fulani katika mfumo mzima wa kitu. Nadharia huonyesha uhusiano baina ya kategoria mbalimbali za lugha kama vile maneno na sentensi au hata virai na labda kazi za kategoria hizo. Kutegemea nadharia tunaweza kujua ni vipi kategoria kuu huhusiana na zile kategoria ndogo katika hali ya kujenga mfumo mzima wa kitu (Newman 1997; Quinn 1999). Nadharia pia husaidia mchanganuzi kutoa tathmini ya jambo. Kwa mfano, nadharia ya Sarufi Geuza-Maumbo inaweza kusaidia mtafiti kujua kama sentensi fulani ni sahihi au si sahihi kwa kuangalia muundo wake na kuona sheria na taratibu zilizotumiwa kuiunda. Maana kwa mujibu wa nadharia hii, sentensi huundwa kwa sheria miundo-virai zinazohusisha makundi mawili: kundi nomino na kundi tenzi. Kwa mfano: Juma analia. Sheria ya miundo-virai vyake ni S – KN+KT. Lazima haya makundi, kundi nomino na kundi tenzi, yawepo. Nadharia vile vile husaidia katika kutabiri matokeo ya mchakato fulani wa mambo. Hii hutegemea falsafa ya nadharia hiyo na mfumo wake. Isitoshe, nadharia huonyesha vipengele vya kupima sifa za kibia za jambo linalochunguzwa. Kila nadharia lazima iweze kuwa na viwango fulani vya kibia ndipo iwe faafu. La sivyo utakuwa ni mfumo dhaifu wa kitathamini wa masuala ya binadamu. Suala la ubia wa nadharia limezungumziwa kwa kina na Chomsky (1965) kama kigezo kikubwa cha ukubalifu wa nadharia. Kadhalika, nadharia inaweza kusaidia kuchangia kubagua kategoria fulani kwa misingi na vigezo maalum. Nadharia ya isimu inaweza kutenga data ya lugha kutokana na sauti nyingine ambayo si lugha. Mfano, nadharia ya Muala ya Halliday na Hasan (1976) huweza kutenga kitu ambacho ni makala na kile kisicho makala. Maana katika nadharia hii ya Muala makala ni kipande cha lugha kilicho na muala au mshikamano. Hata Beaugrande na Dresser (1981) wanapowadara na kuwapinga Halliday na Hasan (1976) baadaye wanafanya hivyo kwa misingi ya kinadharia. Na misingi ya baadaye kwa kweli inaonekana kuwa bora zaidi ya ile ya awali kwani ina vipengele vingi vya kupima muala na hata mshikamano wa matini. Lakini kwa upande mwingine, bila misingi hii ya kinadharia ni vigumu kutambua makala au kuyajadili matini kwa misingi ya kategoria zake mbalimbali ambazo kwa kweli ni razini. Hali kadhalika, nadharia hujibu maswali ya kimsingi kuhusu jambo linaloshughulikiwa. Kwa mfano, kwa nini mambo yako vile yalivyo? Tutafanya nini ili tuweze kuyakabili masuala hayo? Hali ya Ufundishaji wa Kozi za Nadharia za Kiisimu katika Vyuo Vikuu Rivers (1987) na White (1988) wanajadili umuhimu wa nadharia za kufundisha lugha na namna ya kuteua mada kwa kuzingatia mahitaji ya wanafunzi. Kwa muda mrefu sasa, ufundishaji wa lugha katika vyuo vikuu umefuata mkondo uliowekwa na misingi ya nadharia za kimapokeo zilizozingatia lugha za Kiyunani na Kirumi. Ni muhimu kutambua kwamba nadharia za ufundishaji ndizo ambazo zimechangia ukuaji wa nadharia za isimu. Vivyo hivyo, nadharia za isimu nazo zimesaidia kuimarisha ufundishaji wa lugha. Hivyo, ni muhimu kwa aina hizi mbili za nadharia kufundishwa katika mtaala wa Kiswahili katika vyuo vikuu vya Afrika Mashariki. Kwa mfano, isimu miundo inaweza kutumiwa katika kuchunguza na kueleza vipashio vinavyoijenga lugha na namna ya kuifundisha lugha hiyo. Silabasi zinaweza kuundwa kwa kuzingatia vipashio hivyo mbalimbali. Ufundishaji wa lugha ni mchakato unaotawaliwa na kanuni kadhaa ambazo zinategemea misingi ya kinadharia. Kwa mfano, ufundishaji wa lugha umepitia hatua kadhaa muhimu: awali ufundishaji wa lugha ulichukuliwa kama ufafanuzi wa kanuni za kisarufi; baadaye, lugha imefundishwa kama mfumo uliojengwa kwa vipashio vinavyohusiana na kushirikiana; aidha, lugha imefundishwa kama kifaa chenye dhima ya kutumiwa kutekeleza majukumu ya kijamii; na hatimaye, lugha imefundishwa kama chombo cha mawasiliano. Mitazamo hii kuhusu lugha inastahili ieleweke kwa wanafunzi; ili kwamba wakianza kufundishwa nadharia wataelewa kwa kina. Kama asemavyo Freeman (1986:131135) mwalimu wa lugha awasaidie wanafunzi kupata ufahamu kuhusu mifumo ya lugha, maana zake, pamoja na dhima zake katika jamii. Vyuo vikuu vya umma nchini Kenya vina angalau kozi mbili au tatu za nadharia za isimu katika viwango vya Shahada ya Kwanza. Kwa mfano, Chuo Kikuu cha Maseno kina Idara ya Kiswahili na Lugha Nyingine. Katika Idara hii, kuna kozi za Shahada ya Kwanza, kozi za Uzamili na kozi za Uzamifu. Programu ambako kozi hizi zinafundishwa katika kiwango cha Shahada ya Kwanza ni, Digrii ya Sanaa ya Kiswahili. Kuna kozi mbili za nadharia, moja ya isimu na nyingine ya fasihi. AKI 104 - Introduction to Linguistic Theory -- AKI 104 – Utangulizi wa Nadharia ya Isimu ii. AKI 301- Critical Literary Theory -- AKI 301- Nadharia ya Uhakiki wa Fasihi. Kozi ya isimu inafundishwa katika Mwaka wa Kwanza, ilhali ile ya fasihi ni katika Mwaka wa Tatu wa Masomo. Katika Chuo Kikuu cha Kenyatta, kuna Programu ya Shahada ya Elimu ya Sanaa iliyo na kozi mbili za kinadharia kama ilivyo katika Chuo Kikuu cha Maseno. Hizo ni: AKS 203 – Introduction to the Theory and Practice of Translation -- AKS 203- Utangulizi wa Nadharia na Michakato ya Tafsiri AKS 302- Theories of Literary Criticism -- AKI 302- Nadharia za Uhakiki wa Fasihi. Hakuna kozi inayohusu nadharia za isimu, moja kwa moja. Katika Chuo Kikuu cha Nairobi, kuna programu za aina mbili zinazofundisha Kiswahili. Katika Programu ya Sanaa, kuna kozi mbili za nadharia nazo ni: CLK 302: Literary Theories and Criticism of Kiswahili Literature (CLK 302- Nadhria za Fasihi na Uhakiki wa Fasihi ya Kiswahili) ii. CLK 403- Traditional and Modern Linguistic Theories (CLK 403- Nadharia za Isimu za Jadi na za Kisasa). Katika Programu ya Digrii ya Elimu kuna kozi mbili ambazo ni: RKS 206: Translation Theory and Practice -- RKS 206: Nadharia za Tafsiri na Utekelezi ii. RKS 306: Introduction to the Theory of Syntax -- RKS 306: Utangulizi wa Nadharia za Sintaksia Katika Chuo Kikuu cha Moi nako katika Idara ya Kiswahili na Lugha Nyingine za Kiafrika kuna kozi zifuatazo: KIS 311: Theory of syntax -- KIS 311: Nadharia za Sintaksia KIS 211: Theory and Analysis of Kiswahili Literature -- KIS 211: Nadharia na Uchambuzi wa Fasihi ya Kiswahili KIS 310: Theory and Practice of Translation - KIS 310: Nadharia na Michakato ya Tafsiri Kozi katika vyuo vikuu vyote vinne hapo juu zina mwingiliano mkubwa. Kozi nyingi za nadharia zinafundishwa katika Mwaka wa Tatu wa Masomo. Ni kozi chache tu zinazofundishwa katika Mwaka wa Pili wa Masomo, Mwaka wa Kwanza wa Masomo na Mwaka wa Nne wa Masomo. Angalau kila programmu ina kozi moja ya nadharia katika fasihi na katika isimu. Programu ya Chuo Kikuu cha Nairobi ya Sanaa ya Elimu pekee ndiyo isiyo na kozi ya nadharia katika uwanja wa fasihi. Kozi zote ziko katika kitengo cha isimu katika programu hii. Isitoshe, kozi zenyewe zinashughulikia tafsiri na sintakisia pekee. Hii inamaanisha hapana ubunifu na utafiti wa kimataifa uliofanywa wakati wa kuziandika hizi kozi katika vyuo vikuu husika. Kutokana na ushahidi wa walimu mbalimbali tuliowahoji, kozi huchukua miaka mingi kabla ya kurekebishwa ili ziweze kufungamana na maendeleo ya kisasa katika taaluma ya Kiswahili. Changamoto katika Mitaala ya Kiswahili katika Vyuo Vikuu Kutokana na hali ilivyo katika vyuo vikuu vinne vilivyotumika kuandaa makala hii, mwalimu aliyefuzu katika vyuo vikuu hivyo atakuwa na changamoto kubwa sana katika kufundisha kozi za nadharia za isimu. Hii ni kwa sababu mwalimu huyo hana msingi thabiti katika maandalzi yake. Mitaala ya Kiswahili katika vyuo vikuu hivyo inakabiliana na changamoto kadhaa ambazo zinatinga utekelezwaji wake. Kwa kuwa Mitaala ni miongozo ya masomo yanayotolewa, ina maana kwamba iwapo kozi hazijapangwa vizuri, mafundisho yanayotolewa nayo hayatakuwa mazuri. Hata hivyo, mambo makuu yanayodhihirika ni: Kwanza, mitaala ya idara za Kiswahili iliyochunguzwa ina ukosefu wa kozi za kutosha za nadharia. Hali hii inasababisha wanafunzi wasijengewe msingi wa kina na thabiti wa nadharia wanaposomea Kiswahili. Vivyo hivyo, ina maana kwamba wanafunzi hawawezi kufaidi manufaa ya nadharia katika taaluma ya Kiswahili. Pili, uchunguzi unaonyesha kuwa lengo kuu la kozi hizi halikuwa kushughulikia masuala ya kinadharia. Programu nyingi zimelenga uchambuzi wa kijumla na kijuujuu mno bila kuzingatia kina cha kinadharia. Hali hii si ya kutia moyo hasa ikizingatiwa kuwa chuo kikuu kina jukumu la kufanya utafiti usioweza kufanywa bila wanafunzi kujengwa kikamilifu kinadharia. Maana nadharia ndiyo inakuwa mhimili wa kozi nyingine katika taaluma ya Kiswahili. Bila kuwa na huu mhimili kutakuwa na utepetevu katika usomaji na uhakiki wa masuala mbalimbali. Tatu, licha ya uchache wa kozi kuhusu nadharia zinazofundishwa katika idara za Kiswahili za vyuo vikuu nchini Kenya, walimu hulazimika kutaja tu vipengele fulani vya nadharia mbalimbali wanapofundisha mada fulani. Hali hii haiwapi fursa ya kuzamia na kudadisi mambo jinsi yalivyo. Nne, walimu walikiri kuwa ni vigumu kuandaa wanafunzi walio na uwezo mkubwa wa kinadharia kama inavyotarajiwa. Hili ni kwa sababu wao hawapati muda wa kutosha kushughulikia mada na kuipigia mbizi kwa kina hata wanafunzi wakapata kuzidhibiti kwa lengo la kuzitumia baadaye katika shughuli zao. Tano, baadhi ya nadharia zinazofundishwa katika vyuo vikuu nchini Kenya japo kwa uchache, huwa nyingine hazifungamani sana na data ya Kiswahili vizuri. Sababu ya hili ni kuwa nadharia hizo ni za kima cha juu na hukosa maelezo ya msingi yanayohitajika kwa uelewa. Ni muhimu wakati wote walimu wanapoteua nadharia za kufundisha kujiuliza: Je, ni kwa namna gani nadharia hii ina uwezo wa kueleza masuala ninayoyashughulikia? Je, ni kwa kiwango gani nadharia za Noam Chomsky kama vile Eksibaa au uminimalisti huweza kuchanganua data ya Kiswahili? Je, watalaam wa Kiswahili wanaweza kuzua nadharia leo? Au wataalam hao wanaweza kuzua mikondo yao ya nadharia na kudara nadharia zilizopo ambazo nyingi zimeasisiwa na wataalam kutoka nchi za kimagharibi? Ni maswali magumu ambayo wanafunzi wa Kiswahili na walimu wao wangejibu wakiwa na misingi bora ya kinadharia. Sita, uchache wa nadharia zinazofundishwa katika masomo ya Shahada ya Kwanza katika idara na vitengo mbalimbali vya Kiswahili katika vyuo vikuu nchini Kenya na ukosefu wa mpangilio kuhusu nadharia gani ifundishwe lini na wapi husababisha wanafunzi wa Kiswahili kuwa wadhaifu zaidi katika masuala ya nadharia wanapohakiki masuala ya kifasihi au ya lugha. Hata wanaposomea ngazi za juu za Kiswahili huu udhaifu wa kinadharia hudhihirika waziwazi hata zaidi. Saba, walimu ambao si weledi wa masuala ya nadharia, kwa ajili ya misingi yao dhaifu, huishia kuwafundisha wanafunzi wao kwa utepetevu huo walio nao. Wanafunzi wanakuwa hawana misingi ya kihakiki. Itakuwaje mwalimu wa Kiswahili asiyekuwa na msingi imara wa kinadharia kuwapa wanafunzi wake msingi bora wa kinadharia? Hili linakuwa tatizo kubwa sana. Nane, katika masomo ya Isimu, nadharia za kisintaksia hufundishwa zaidi au hupendelewa na walimu huku nadharia kutoka maeneo mengine kama vile fonolojia, semantiki na hata diskosi au matini kutelekezwa. Kwa nini eneo la sintakisia na mikondo ya Noam Chomsky peke yake itawale ufundishaji wa kozi za Isimu ya Kiswahili katika idara za Kiswahili za vyuo vikuu nchini Kenya? Hata nadharia fulani kama za Noam Chomsky zinapofundishwa swali kubwa huwa ni: Je mwalimu atafundisha maendeleo gani ya nadharia hizo? Kwa mfano, je, mwalimu atafundisha Eksibaa au Uminimalisti? Wanafunzi wa Kiswahili wanaishia kuchanganyikiwa sana maana kuna mikondo mbalimbali ya nadharia moja ambayo lazima ijengwe na kufundishwa kwa utaratibu mwingi na kuonyesha uhusiano kati ya mkondo mmoja na mkondo mwingine. Tisa, tatizo jingine ambalo huwakumba walimu wa Kiswahili ni kujua ni wakati gani nadharia fulani haifai kufundhishwa tena. Je, ni wakati ambapo imezeeka au vipi? Kuzeeka kwa nadharia kuna maana gani? Je, ni wakati ambapo nadharia imefundishwa kwa muda mrefu au ni wakati ambapo imeshindwa katika majukumu yake ya kiuchambuzi na kiuelezi? Katika hali hii utapata nadharia fulani zimefundishwa kwa miaka mingi zaidi na nyingine muda mfupi. Ni muhimu kujiuliza ni kwa nini? Vigezo vya kuzeeka kwa nadharia ni gani? Muda mrefu ni miaka mingapi? Au mwalimu anapomweleza mwanafunzi hii ni nadharia ya zamani, ana maana gani? Kumi, kuna ukosefu wa vitabu vya kutosha ambavyo vimeandikwa na wataalamu kwa kutumia Kiswahili ambavyo vimeshughulikia nadharia mbalimbali. Vitabu vichache vilivyoko havina kina kinachohitajika ili kusomesha nadharia zinazohusika. Jambo lingine muhimu kuzingatia ni kwamba kunatokea matatizo mengi wataalam wa Kiswhaili wanapojaribu kutafsiri na kufasiri dhana mbalimbali za nadharia. Tafsiri na fasiri hizo huhitilafiana katika vyuo vikuu mbalimbali na kukwamisha utafiti. Hali hii huwatatiza siyo tu walimu, na wanafunzi pia. Istilahi zinazobuniwa na kutumiwa huwa wakati mwingine ni tofauti, na wakati mwingine tafsiri na fasiri huzua maana ambayo haikusudiwi. Labda tatizo kubwa zaidi linalochangia utepetevu katika ufundishaji wa nadharia katika idara za Kiswahili za vyuo vikuu nchini Kenya ni namna mitaala ya Kiswahili ilivyopangwa hivi kwamba mwanafunzi wa Kiswahili asomee maeneo mawili mapana; isimu na fasihi. Mawanda ya mitaala hii ni mapana mno na ni vigumu kuelimisha mtaalamu ambaye atabobea katika mawanda yote mawili. Ni vigumu wanafunzi kufuata mikondo yote ya kinadharia inayohitajika katika maeneo haya mawili. Wanafunzi wengi huishia kuyajua mambo ya kijuujuu pekee bila kuzamia nadharia zozote katika uwanja maalum na hii ni kwa sababu ya upana ambao unakuwa kizuizi cha kuzamia nadharia zaidi. Hali hii ya ubabaishaji ndiyo inayomfanya mwanafunzi wa Kiswahili kuwa mlegevu zaidi katika taaluma yake na kudharauliwa, hata anapokomaa na kuwa mwalimu. Hitimisho na Mapendekezo Katika makala hii tumejadili ufundishaji wa kozi za nadharia za isimu katika idara za Kiswahili katika vyuo vikuu vinne nchini Kenya. Imebainika kuwa huwa kunafundishwa kozi chache sana. Aidha, kuna changamoto nyingi katika ufundishaji huu kama vile walimu kutokuwa na ujuzi wa kutosha katika nadharia na pia kuwa na mawanda mapana mno ya kinadharia. Nadharia nyingine zina mikondo mingi na hivyo huwa vigumu kuzifundisha. Zaidi ya hayo kuna suala la kutokuwa na mfungamano mzuri baina ya nadharia zinazofundishwa na data. Hali zilizojadiliwa katika makala hii zinakuwa changamoto kwa ukuaji wa nadharia na ufundishaji wa Kiswahili. Nadharia hukua na kukuza nadharia nyingine. Ni muhimu kwa hali hii kudhihirika katika Kiswahili na katika mitaala ya Kiswahili katika vyuo vikuu. Hili litachangia Kiswahili kueleweka vizuri zaidi na hata kufundishwa kwa njia bora. Ili kukabiliana na hali hii, kuna mapendekezo kadhaa tunayoyatoa: Kwanza, kuna umuhimu mkubwa wa idara na vitengo mbalimbali vya Kiswahili kufanyiwa marekebisho ili kujumlisha kozi zinazotosha za nadharia. Nadharia ndio msingi wa utafiti wowote katika vyuo vikuu. Pili, vyuo vikuu vilenge katika kuendeleza utafiti kuhusu nadharia za isimu na nadharia kuhusu ufundishaji wa lugha ya Kiswahili. Tatu, mbali na idadi ya kozi za nadharia kuongezwa katika mitaala ya Kiswahili katika vyuo vikuu, ni vizuri aina ya nadharia zitakazoteuliwa kujumlishwa katika silabasi ziwe zinafungamana na mahitaji ya wanafunzi na jamii. Warsha na semina za mara kwa mara zinahitajika ili walimu wa Kiswahili waweze kutagusana zaidi na kubadilishana mawazo kuhusu nadharia mbalimbali na maendeleo yake ikiwa watazifundisha kwa njia ifaayo. Kwa mfano, nadharia ya Noam Chomsky ya Sarufi Geuza-Maumbo iliyoanza kujengwa katika miaka ya katikati ya karne ya ishirini kama Syntactic Structures ina mikondo mingi kwa sasa na walimu watapata kufuatilia maendeleo ya nadharia hii ili waweze kuifundisha kwa njia iliyo sawa kwa wanafunzi wao. Ni muhimu kwa walimu wa Kiswahili kujaribu kubuni na kupendekeza nadharia ambazo zimejikita katika utamaduni wa Kiafrika na hivi watakuwa wanakuza sio uelewa wa Kiswahili tu lakini pia watakuwa wachangizi wa kapu la nadharia za kiulimwengu. Ni muhimu pia walimu waelewe masuala ya kinadharia na waweze kujitokeza kuandika vitabu ambavyo vitatumiwa sio na wanafunzi tu bali walimu wenzao. Hali hii itapelekea dhana fulani za kinadharia kueleweka vizuri zaidi zinapofundishwa kwa Kiswahili. Mwisho, kufanywe jitihada za kurekebisha na kuandika upya mitaala ya Kiswahili katika vyuo vikuu ili kutenga somo la isimu na fasihi. Hali hii itawezesha wanafunzi kuchagua tawi wanalotaka kulisomea na kupigia mbizi vitengo vyake zikiwemo nadharia tofauti. Baada ya silabasi kutengwa ni muhimu kila eneo kuboreshwa kwa kuhakikisha kuwa lina idadi sawa ya kozi hizo za kinadharia ili kuinua kiwango cha usayansi katika masuala ya ufundishaji wa Kiswahili. Marejeleo Andrews, S. (2007). Teacher Language Awareness. Cambridge: Cambridge University Press. Beaugrande, R. na Dressler W. (1981). Introduction to Textlinguistics. New York: Longman. Chomsky, N. (1965). Aspects of the Theory of Syntax. Cambridge, Mass.: MIT Press. Crystal, D. (2004). Making Sense of Grammar. London: Pearson Longman. Fairclough, N. (1989). Language and Power. London: Longman. Freeman, L. D. (1986). Techniques and Principles in Language Teaching. Oxford University Press Halliday, M.A. K na Hasan, R. (1976). Cohesion in English. London; Arnold. Harris, R. A. (1993). The Linguistics Wars. New York and Oxford: Oxford University Press. Hodge, R. na Kress, G. (1993). Language as Ideology, London: Routledge. Hymes, D. H. (1974). Foundations in Sociolinguistics: An Ethnographic Approach. Philadelphia: University of Pennsylvania Press. Hymes, D. H. (1980). Language in Education: Ethnolinguistic Essays. Washington, DC: Center for Applied Linguistics. Krashen, S. (1982). Principles and Practices of Second Language Acquisition. New York: Pergamon. Kelly, L. G. (1969). 25 Centuries of Language Teaching. Rowley, MA: Newbury House Publishers Oxford Advanced Learner’s Dictionary: International Student’s Edition. (2010). Oxford: Oxford University Press. Mugenda, A. G. (2011). Social Science Research Theory and principles. Nairobi: Arts Press. Nachmias, C. F., na Nachmias, D. (1996). Research Methods in the Social Sciences. Brownston: Worth Publishers. Newman, W. L. (1997). Social Research Methods. Qualitative and Quantitative Approaches. Boston: Allyn & Bacon. Prabhu, N. S. (1987). Second language pedagogy. Oxford: Oxford University Press. Quinn E. (1999). Collins Dictionary, Literary Terms. Harpel Collins Publishers. Rivers, W. M. (Mh.). (1987). Interactive Language Teaching. New York: Cambridge University Press. Snyder, I. (2008). The Literacy Wars: Why Teaching Children to Read and Write is a Battleground in Australia. Crows Nest, NSW: Allen and Unwin. White, R. V. (1988). The ELT curriculum. Oxford: Blackwell Publishers. Willis, D. (1995). COBUILD Student’s Grammar. London: Collins. Wodak, R. (1996). Orders of Discourse. New York: Addison Wesley Longman. Yin, Z., Guangya, Z. (1990). Theories and Schools of English Grammar. Chengdu: Sichuan UP. Mkabala wa Kimawasiliano katika Ufundishaji wa Kiswahili katika Vyuo Vikuu Caroline ASIIMWE Utangulizi Kuna mikabala mbalimbali ya ufundishaji wa lugha hata ingawa kuna maoni tofauti kuhusu umuhimu na ufaafu wake. Ufundishaji lugha ni suala changamani kutokana na kuwapo mikabala na mbinu nyingi pamoja na wanafunzi tofauti. Makala hii inatalii Mkabala wa Kimawasiliano, nadharia zinazoendana na mkabala huu pamoja na mbinu zinazoweza kutumiwa kufundishia Kiswahili kwa wanafunzi wa kiwango cha awali katika chuo kikuu. Tathmini ya mkabala huu imeegemea kipengele cha sarufi. Makala inapendekeza kwamba ili kufundisha Kiswahili vizuri, kuna haja ya walimu kuwa na ubunifu na wakati huohuo kuwaruhusu wanafunzi kutumia akili kwa umakinifu. Kiswahili kifundishwe kwa kutumia Mkabala wa Kimawasiliano ambao ni wa kisasa kuliko kutumia mikabala iliyochakaa. Ni muhimu mitaala ya Kiswahili ya vyuo vikuu kuonyesha namna ubunifu huu unavyostahili kuingizwa katika ufundishaji. Mikabala ya Ufundishaji Lugha Mikabala ya ufundishaji lugha imekua kwa kasi katika siku za hivi karibuni. Hali hii imetokana na mkondo wa kuenea haja na umuhimu kwa watu kote ulimwenguni kutaka kujifunza lugha ngeni. Stern (1983) na Brown (1994) wanaelezea hali hii kuwa tukio la kihistoria katika ufundishaji wa lugha. Kuibuka na kubadilika kwa mikabala ya ufundishaji lugha kunadhihirisha juhudi zinazofanywa na wananadharia na walimu kufafanua umuhimu wa kujifunza lugha ya kigeni pamoja na kutafuta njia muafaka zaidi za kufanikisha zoezi hilo. Kila ufundishaji wa lugha hutawaliwa na nadharia na kanuni za kimsingi. Hata ingawa huenda walimu wasitambue kanuni hizo, lakini ufundishaji wa lugha ni mchakato ambao unafuata taratibu zinazouongoza. Kanuni hizo hudhihirika katika shughuli zinazofanywa darasani pamoja na maelezo yanayotolewa na kila mwalimu. Hoja kuu katika makala hii ni kwamba ufundishaji wowote ule huonyeshwa maendeleo ya lugha husika. Lengo la makala ni kuchangia mjadala wa ufundishaji wa lugha kwa kujikita kwenye mkabala wa kimawasiliano katika ufundishaji wa Kiswahili katika vyuo vikuu vya Afrika Mashariki. Hivyo, matumizi ya mkabala wa kimawasiliano ni jambo linalodhihirisha hatua za maendeleo ya ufundishaji wa Kiswahili. Kuna sababu na hali ambazo huamua matumizi ya mkabala wa kimawasiliano katika ufundishaji wa Kiswahili. Nadharia ya Ufundishaji Lugha Historia inaonyesha namna ambavyo ufundishaji wa lugha umekua na kuendelea pamoja na sababu na misukumo ya matukio hayo (Howatt, 1984). Wananadharia wamejadili sababu mbalimbali za matokeo haya ikiwa ni pamoja na utandawazi, utanuzi wa Tehama, uhamiaji, na hali ya binadamu kupenda na kutaka upya katika maisha yake. Lakini jambo moja linajitokeza bayana: haja ya kuimarisha na kufanikisha ufundishaji. Hii ndiyo sababu kuu ya kuibuka mikabala mbalimbali ya ufundishaji lugha. Kwa mujibu wa Stern (1983) nadharia inaonyesha sababu kadhaa za mabadiliko ya ukuaji wa ufundishaji lugha. Anaeleza kwamba aghalabu ufundishaji lugha ya pili au ya kigeni ni hali inayotokana na haja na dharura za kimawasiliano. Hata hivyo, kujifunza lugha si jambo rahisi; linahitaji juhudi mahsusi. Hili ni muhimu hasa kwa nchi zinazowaandaa wataalamu wenye uwezo wa kuitumia lugha kwa ufasaha ili kutimiza malengo ya kimawasiliano. Ni kutokana na hilo ambapo Richards na Rodgers (1986) wanaeleza kwamba tangu miaka ya katikati ya karne ya ishirini kumetokea mabadiliko makubwa katika ufundishaji na ujifunzaji wa lugha. Lugha ni muhimu sana katika maendeleo ya elimu: lugha hutumiwa kama wenzo wa kufundishia au kuwa somo la kufundishwa. Kutokana na umuhimu wa elimu kwa maendeleo ya nchi, basi lugha nayo inachukuliwa kuwa msingi mkuu wa maendeleo ya nchi. Kutokana na kutambua umuhimu wa lugha katika elimu na maendeleo ya umma kwa jumla, wataalamu wa lugha kama vilr wanaisimu, walimu, wapanga sera na wengineo, walianzisha isimu-matumizi kwa lengo la kuweka kanuni na taratibu za kubuni na kutumia njia, mbinu na vifaa vya ufundishaji. Miongoni mwa masuala makuu yanayoshughulikiwa katika isimu-matumizi ni namna stadi anazozihitaji mwanafunzi anayejifunza lugha mpya pamoja na namna ya kufanikisha mkakati mzima wa ufundishaji. Jambo moja muhimu ambalo wananadharia wanakubaliana ni kwamba huwezi kujifunza kuitumia lugha bila kuilewa namna ilivyoundwa. Ujifunzaji lugha siyo suala la kumaizi tu sarufi, msamiati na sentensi, bali ni hatua inayojitokeza katika matumizi yake kimawasiliano. Hii ndiyo sababu iliyofanya Mkabala wa Tafsiri ya Sarufi ulioenea Ulaya tangu miaka ya 1880 hadi 1940 kutupiliwa mbali. Mkabala huo uliwahitaji wanafunzi kumaizi na kukariri tu hata yale wasiyoyajua. Lakini lugha ni mfumo wa mawasiliano; lugha ni chombo cha kupeana taarifa na habari; lugha ina maana; na lugha huwawezesha watu kutekeleza shughuli zao za kila siku. Kwenye Mkabala wa Tafsiri ya Sarufi, ufundishaji wa lugha ulilenga kuhamisha maana kutoka lugha moja hadi lugha nyingine. Ni mkabala uliotilia mkazo kusoma na kuandika, na juhudi hazikufanywa kuhusisha vipengele vya kuongea au kusikiliza. Wajifunzaji lugha ya kigeni walitumia lugha asili kama msingi na hawakushirikishwa kikamilifu katika ufundishaji. Ni mkabala unaompa mwalimu mamlaka zaidi ya mwanafunzi. Ni hii hali iliyofanya mkabala huu kupingwa kuwa ulimtenga mwanafunzi na kumlazimisha kujifunza sheria na kanuni ambazo hazikuwa na maana kimawasiliano. Uwezo wa mwanafunzi kimawasiliano haukuzingatiwa. Tofauti na Mkabala wa Tafsiri ya Sarufi ambao ulilenga kutumia lugha ngeni, Mkabala wa Moja kwa Moja ulilenga kutumia lugha ya mjifunzaji. Ni mkabala uliosisitiza ufundishaji wa mazungumzo mno kuliko maandishi kama ilivyokuwa na Mkabala wa Tafsiri ya Sarufi. Aidha mkabala huo ulizingatia lugha katika mawasiliano ya mdomo na ulimtaka mwalimu kuwa mbunifu na mwenye uwezo wa kutumia vifaa vya kurahisisha ufundishaji. Kutokana na changamoto za Mkabala wa Kisarufi ulioshamiri Ulaya, wananadharia wa Marekani walianzisha mbinu za kuimarisha ufundishaji wa lugha wenye lengo la kurahisisha mawasiliano. Kuanzia katikati ya karne ya ishirini, Mkabala Asilia uliibuliwa uliozingatia mno kanuni za kibinafsi. Kwa mujibu wa mkabala huu, mawasiliano ya maongezi yalikuwa muhimu zaidi katika ufundishaji lugha. Hivyo, ufundishaji lugha unategemea mno stadi za kusikiliza na kuongea. Kufikia mwanzo wa mwongo wa 1970, majaribio yalikuwa bado yanafanywa ili kuimarisha ufundishaji lugha. Ni wakati huo ambapo Mkabala wa kufundisha lugha kwa vitendo ulisisitizwa. Miongoni mwa wananadharia waliochangia mwelekeo huo ni pamoja na Caleb Gattegno (1972) aliyedai kwamba lugha hufundishwa vyema zaidi pale mwalimu huwapa wanafunzi wake fursa ya kujifunza kuliko yeye kufanya mambo mengi wakati wa kipindi. Ni baadaye ambapo wataalamu wengine walijitokeza na kusisitiza umuhimu wa ushirikiano katika ufundishaji wa lugha (Freeman, 1986). Ufundishaji lugha ni ushirikiano baina ya mwalimu na mwanafunzi kupitia shughuli mbalimbali za mawasiliano, muktadha na majukumu tofautofauti yanayotekelezwa nao wote. Hii ndiyo misingi ya Mkabala wa Kimawasiliano. Mkabala wa Kimawasiliano Mkabala wa Kimawasiliano umeibuka kutokana na historia ndefu ya maendeleo ya ufundishaji wa lugha. Historia hiyo inaonyesha kwamba hakuna mkakati mmoja au hata mbinu moja ambayo ni bora zaidi ya nyingine. Nadharia za ufundishaji lugha zinasisitiza umuhimu wa kuzingatia muktadha na hali halisi ya kijamii, kiuchumi, kisiasa au hata mazingira ya kielimu katika kuamua mkabala wa kuteuliwa na kutumiwa. Muhimu zaidi, pana haja ya kutambua mabadiliko yanayotokea katika nadharia za lugha, mitazamo inayoibuka kuhusu lugha katika jamii na ubunifu unaojitokeza katika lugha na matumizi yake. Mkabala wa kimawasiliano husisitiza ufundishaji na ujifunzaji: mwalimu, mwanafunzi na mazingira. Kwa mujibu wa Deckert (1987) ufundishaji lugha mzuri ni ule unaoamsha ari kwa mwanafunzi kutaka kujiendeleza mwenyewe kwa kujitafutia na kujiongezea maarifa. Ufundishaji lugha siyo tu kupewa mazoezi ya darasani ambayo hayana uhusiano na umuhimu wa matumizi katika ulimwengu wa kawaida wa mawasiliano. Mwelekeo huu mara nyingi hufundisha msamiati na maneno magumu bila kuzingatia muktadha wa matumizi yake. Hali hii ilidhihirika sana katika ufundishaji wa lugha kwa muda mrefu. Si ajabu basi katika shule nyingi, wakati wa kusahihisha zoezi la ‘Insha’ kuna alama za ‘Msamiati’! Hata katika vyuo vikuu, alama za aina hiyo hutolewa. Mwanafunzi anayeandika ‘maneno magumu’ mengi hutunzwa alama zaidi ya yule asiyeyatumia. Haijalishi kama maneno yenyewe yametumika vizuri au kama yana maana na umuhimu wowote kwa maisha ya yule mwanafunzi. Si vigumu kuelewa kwa nini hali hii ya kutoa alama kwa ‘msamiati’ hutokea hata vyuo vikuu. Sababu ni kwamba wanafunzi wameandaliwa hivyo na wanapofuzu na kujiunga na vyuo vikuu bado wanaabudu jinsi walivyofunzwa na namna walivyopita mitihani kwa kuandika ‘msamiati’. Vivyo hivyo, walimu nao walilelewa hivyo na wanashikilia mila hiyo. Kwa bahati mbaya, hali hii inakuzwa na kuendelezwa katika mfumo mzima wa elimu tangu shule za msingi hadi vyuo vikuu. Matatizo ya kujifunza lugha kwa kuzingatia tu msamiati bila kujali muktadha, au kusisitiza miundo ya lugha isiyohusishwa na hali ya kawaida maishani, au hata kujifunza sheria na kanuni ambazo hazina uhusiano na lugha husika, na kumaizi na kukariri mambo ni baadhi ya sababu za kuibuka kwa Mkabala wa Kimawasiliano. Brumfit and Johnson (1979) wanasema kwamba ufundishaji lugha umesisitiza mno muundo kuliko matumizi ya lugha. Kwa muda mrefu, na kutokana na misingi potovu ya ufundishaji lugha, mitaala iliyoundwa haikumsadia mwanafunzi kujiendeleza. Silabasi ziliundwa kwa kulenga mitihani. Ufundishaji na ujifunzaji lugha si kwa ajili ya kupita mitihani, bali ni kwa matumizi ya kawaida katika jamii. Ingawa ufahamu wa muundo wa lugha ni muhimu, hilo lisiwe ndilo lengo kuu la kufundisha lugha. Lugha ifundishwe kama mfumo wa mawasiliano. Lugha inastahili kueleweka kuwa inatumika kwa mawasiliano. Mawasiliano yanatokea katika jamii kwa lengo la kuwezesha binadamu kutekeleza majumu yao. Ni kutokana na mantiki hii ambapo Wilkins (1976) na Littlewood (1981) wanapendekeza ufundishaji lugha unaosistiza mawasiliano mno kuliko usarufi. Hivyo, wao wanaunga mkono Mkabala wa Mawasiliano ambao unatilia maanani stadi za upataji lugha (kusikiliza na kusoma), stadi za kuiwasilisha lugha (kuandika na kuongea), kanuni za mawasiliano (sarufi) na misingi ya matumizi (maana na muktadha). Stadi za lugha, sarufi, maana na muktadha ni mambo ambayo lengo lake katika kujifunza lugha ni mawasiliano. Mkabala wa Kimawasiliano hujaribu kuzingatia mambo hayo yote ili kuhakikisha kwamba lugha inatekeleza wajibu wake katika jamii. Mkabala wa Kimawasiliano katika Ufundishaji wa Lugha Ni muhimu kutofautisha baina ya njia za ufundishaji na mikabala ya ufundishaji. Njia ni jinsi ya kufundisha kwa kufuata na kuzingatia mbinu na stadi fulani, ilhali mikabala inahusu ufundishaji wa lugha unaongozwa na falsafa na misimamo inayotawala shughuli hiyo. Kwa muda mrefu, ufundishaji na ujifunzaji wa lugha umeathiriwa na maendeleo katika taaluma ya isimu. Walimu wa lugha wamewategemea wenzao wa isimu kuwapa nadharia. Kwa upande wao, wanaisimu nao wamenufaika na uchunguzi na maelezo yao kutokana na kile kinachotokea darasani. Nadharia nyingi kuhusu lugha zimeibuka kutokana na ufundishaji wa lugha. Aghalabu nadharia hizo zimeathirika na maendeleo ya kiisimu na kisaikolojia. Na kutokana na nadharia hizo, mikabala ya ufundishaji nayo imekuwa ikikua na kubadilika. Mkabala ni dhana inayohusiana zaidi na ufundishaji na hujengwa kutokana na misingi ya kinadharia. Kwa mujibu wa Richards na Rogers (2001), nadharia hizo aidha hupambanua namna ya kufanya maandalizi na kufundisha lugha. Hali hizi huonekana kupitia malengo ya ufundishaji, silabasi, vitendo wakati wa kufundisha, majukumu ya mwalimu, matarajio kwa mwanafunzi, na vifaa vya kufundishia. Hata hivyo, sifa hizi zote lazima zihusishwe na mazingira ambamo ufundishaji na ujifunzaji unatokea. Ndiyo maana Richards na Rodgers (1986) wanahoji kwamba mkabala ni mkusanyiko wa mitazamo ya kinadharia ya kiisimu, kisaikolojia, na kiutendaji inayoathiri ufundishaji. Mkabala wa Kimawasiliano una sifa nzuri za kuifundisha lugha na ndiyo maana makala hii inasisitiza matumizi yake katika ufundishaji wa Kiswahili. Mkabala wa Kimawasiliano ni njia ya ufundishaji ambayo huhusisha misingi ya kinadharia na hali halisi ya lugha husika. Nadharia za lugha hufafanua misingi yake na namna inavyofundishwa. Mkabala wa Kimawasiliano au Ufundishaji Lugha Kimawasiliano uliibuka kuanzia mwisho-mwisho mwa mwongo wa 1960 na mwanzo-mwanzo mwa 1970 nchini Uingereza. Ni katika kipindi hiki ambapo hoja na mijadala ya Noam Chomsky ilikuwa inashika kazi katika isimu na lugha na kuenea kote ulimwenguni. Maoni ya wanaisimu kutoka Uingereza kama vile Firth na Halliday na wale wa Kimarekani kama vile Hymes, Gumperz na Labov yalipata nguvu kutokana na misimamo ya wanafalsafa kama vile Austin na Searle. Ni kutokana na juhudi za wataalamu hawa mbalimbali ambapo Widdowson na Wilkins walianza kusisitiza haja ya kuwa na silabasi dhahiri ambayo ingetumiwa kufundisha lugha za Ulaya katika Soko la Pamoja. Baadhi ya wataalamu wanamini kwamba Mkabala wa Kimawasiliano unaweza kunufaika na sifa za mikabala mingine ya hapo awali. Kwa mfano, Prator na Celce-Murcia (1979); Ehri na Wilces (1980); Randall (2007) na Fitzpatrick, n.w (2008) wanaamini kuwa msamiati wa lugha ya kigeni unaweza kufundishwa na kueleweka vyema kupitia matumizi ya lugha ya kwanza ya mwanafunzi. Mawazo kuhusu Mkabala wa Kimawasiliano yalienea kupitia mijadala na machapisho yaliyosambazwa nchi nyingi za Ulaya na kwingineko. Ni kutokana na hali hii ambapo mkabala huu ulipendwa na kukubaliwa na walimu wa lugha, waunda mitaala, na hata serikali mbalimbali na kuufanya kutumika kote ulimwenguni. Kadiri Mkabala wa Kimawasiliano unavyozidi kuenea na kutumika, wataalamu wengi wanaukubali kuwa njia ya kujenga umilisi wa mwanafunzi kama inavyodhirika katika matumizi ya lugha iliyojengwa kwa misingi ya kisarufi, matini mintaarafu ya hali halisi ya sifa za lugha kijamii, kitamaduni na kimawasiliano (Brown, 1994). Mjifunzaji lugha si lazima aitumie lugha sanifu, bali anatarajiwa kuweza kutumia lugha vizuri kwa njia inayomwezesha kuwasiliana. Richards na Rodgers (2001) wanasema kwamba ujifunzaji wa lugha kwa mujibu wa Mkabala wa Kimawasiliano una mihimili mitatu: Kwanza, ujifunzaji hutokea kwa urahisi kupitia matumizi ya lugha katika mawasiliano; Pili, ujifunzaji huimarishwa kupitia shughuli mbalimbali ambamo lugha hutumika kuzitekeleza; Tatu, mchakato wa ujifunzaji unategemea lugha ambayo inamtumikia mwanafunzi. Shughuli za ujifunzaji zimshirikishe mwanafunzi kikamilifu. Hivyo basi, suala la silabasi lina umuhimu mkubwa sana katika Mkabala wa Kimawasiliano. Silabasi ya lugha inastahili kubainisha vipengele vyote vinavyohitaji kufundishwa, malengo ya kuvifundisha, namna ya kuvifundisha, dhima ya kila kipengele kinachofundishwa pamoja na sarufi na msamiati. Ufundishaji wa vipengele kwenye silabasi unafanyika kupitia shughuli bayana na kwa kutumia vifaa muafaka. Shughuli katika ufundishaji wa lugha zinahusiana na dhima za kimawasiliano (Littlewood, 1981) pamoja na mitagusano katika jamii (Nunan, 1991). Shughuli hizi ni pamoja na mijadala na mazungumzo. Miongoni mwa vifaa muhimu ni pamoja na vitabu na vitu kama vile picha, michoro, magazeti na vitu vingine vyovyote vile vinavyoweza kufanikisha ufundishaji. Silabasi inamtilia nguvu mwanafunzi kuliko mwalimu. Licha ya kwamba Mkabala wa Mawasiliano umesifiwa kuwa unajali mwanafunzi, kile anachojifunza na mazingira anamojifunzia, kuna maoni kwamba ufundishaji wa lugha umekumbwa na changamoto kadhaa: Kwanza, kuna wale wanaona kwamba mkabala huu unapuuza misingi muhimu iliyokuwa katika mikabala ya hapo awali (Chang, 2011; Harmer, 2003;). Wao wanahoji kwamba kutokana na Mkabala wa Kimawasiliano usiozingatia sana sarufi, wanafunzi wengi hawana uwezo wa kuwasiliana kwa lugha fasaha. Mwanafunzi anaweza kutumia lugha isiyo sahahi kimsamiati lakini inayotoa ujumbe kimawasiliano. Makosa ya kisarufi yanaonekana kuwa yanaashiria namna akili inavyofanya kazi. Hoja ya pili ni kuwa Mkabala wa Kimawasiliano unadaiwa kusisitiza matumizi ya lugha kutekeleza majukumu ya kijamii. Lakini kwa mujibu wa Widdowson (1990) majukumu ya lugha yanatekelezwa kupitia mawasiliano yanayotegemea sarufi. Bila sarufi mawasiliano sahihi ya lugha hutatizika. Kwa ujumla, Swan (1985) na Widdowson (1990) wanasema si rahisi wala haifai kusema kwamba mkabala mmoja ni muafaka zaidi ya mwingine; maana kila mmoja husisitiza mambo fulanifulani ya kimsingi tofauti na mwingine. Katika mantiki hii basi, ufundishaji wa lugha unastahili kuzingatia muktadha na malengo. Licha ya haya yote, bado Mkabala wa Kimawasiliano unapewa kipaumbele katika ufundishaji lugha. Skehan na Wesche (2002), Ur (1996) na Lightbown na Spada (2010) wanatoa sababu za msingi kwa nini mkabala huu utumike zaidi ya mingine: una ufaraguzi; una mitagusano; ni shirikishi; hutumia vifaa asilia; unahusu hali halisi; na unajali muktadha ndani na nje ya darasa. Mkabala wa Kimawasiliano katika Ufundishaji wa Kiswahili Ili kujadili matumizi ya Mkabala wa Kimawasiliano katika ufundishaji wa Kiswahili, makala hii inachunguza mikabala midogomidogo na mielekeo ambayo imejitokeza katika siku za hivi karibuni. Mitaala ya Kiswahili katika vyuo vikuu vya Afrika Mashariki inastahili kutilia mkazo ufundishaji wa lugha ambao unazingatia maendeleo katika taaluma na nadharia. Mkabala wa Mawasiliano umenufaika sana na maendeleo ya taaluma kama vile Prakmatiki na Uchanganuzi Matini na ambazo hujishughulisha na matumizi ya lugha kimuktadha. Kiswahili katika vyuo vikuu kifundishwe kwa kufungamanishwa na matukio ya jamii. Kozi zinazojenga silabasi ziwalenge wanafunzi, mahitaji yao na jamii na maendeleo ya taaluma kwa jumla. Vilevile, kozi za Kiswahili ziandaliwe ili kumpa mwanafunzi umilisi wa lugha hii hasa msamiati wake. Kama wasemavyo Dave na Jane Willis (1996), Michael Lewis (2000) na Nattinger na DeCarrico (1992), msamiati hujengwa kwa maneno ya aina mbalimbali na ni muhimu kwa kila anayejifunza lugha kufahamu makundi hayo na namna yanavyotumika. Hili ni muhimu kufanya hasa ikizingatiwa kwamba huwezi kutenganisha msamiati na sarufi, na lugha yoyote ile ni mfumo unaotokana na aina mbalimbali ya maneno. Hoja nyingine muhimu katika matumizi ya Mkabala wa Kimawasiliano kufundishia Kiswahili ni kuhakikisha kwamba ujifunzaji unatokea kwa ushirika. Ujifunzaji wa ushirika ni pale wanafunzi wanafanya kazi kwa pamoja katika makundi kwa lengo la kutekeleza malengo yao kwa ufanisi. Ujifunzaji kwa kushirikiana ni bora kuliko kwa kushindana. Ufanisi wa ujifunzaji ni kwa washiriki wote kuchangiana na kusaidiana pale inapohitajika. Ushirikiano huwawezesha wanafunzi kupevuka kimawazo, kimtazamo na kifikira. Kwa kushirikiana katika kujifunza, wanafunzi wanapata fursa ya kujitathmini na kujirekebisha. Jukumu la mwalimu ni kuwa mwelekezi. Olsen & Kagan (1992); Kagan (1994); Slavin (1996) na Johnson & Johnson (1999) wamebainisha kanuni kuu tano zinazotawala ujifunzaji wa ushirika: ushirikiana chanya; uwajibika binafsi na wa pamoja; stadi katika kundi; mtagusano; na utendaji kikundi. Kanuni hizi ni muhimu kuzingatiwa katika mitaala ya Kiswahili katika vyuo vikuu. Wanafunzi wa Kiswahili wafahamishwe kwamba ni muhimu kufanya shughuli zao kwa kushirikiana ili waweze kufaulu. Juhudi za ujifunzaji zifanywe kwa manufaa ya wote. Mwalimu wa Kiswahili awaelekeze wanafunzi wake katika shughuli za pamoja ambazo zitaimarisha ujifunzaji wa vipengele mbalimbali vya lugha. Ufanisi wa ujifunzaji kwa ushirika utategemea kila mwanafunzi kutambua kwamba ni muhimu achangie kwa yale yanayotokea na kufundishwa. Ingawa ujifunzaji ni kwa ushirika, kila mmoja anawajibika. Ili kuhakikisha hili limefanyika, mwalimu ahakikishe kwamba kazi zinatolewa na kila mwanafunzi kutathminiwa binafsi. Ushirika hauna maana kwamba baadhi ya wanafunzi wazembee darasani wakitegemea kufanyiwa kazi. Kufanya kazi kwa pamoja kunahitaji stadi maalum. Kujifunza kwa makundi kunahitaji ufahamu wa kushirikiana na namna ya kutatua tofauti zinazoweza kujitokeza. Kila kundi linahitaji uongozi imara, kuchukua maamuzi, kuwasiliana, kuepusha migogoro na kuwakubali washirika wengine. Ufundishaji wa Kiswahili unahitaji mitaala ambayo inapambanua njia na mbinu za ufundishaji, pamoja na majukumu ya kila mshiriki, haswa kwenye vikundi. Ushirikiano haukomei tu katika kuwajibika. Wanafunzi wasaidiane rasilimali walizonazo. Wanafunzi wahimizane, wainuane, wasahihishane na zaidi wachangiane katika mchakato mzima wa ujifunzaji. Mitaala iweke wazi matarajio haya na namna yanavyoweza kupatikana. Isitoshe, ushirikiano utapatikana kupitia mawasiliano ya wazi yenye heshima na ya kuhimizana. Ushirikiano ujengwe kwa uaminifu. Hatimaye, mitaala ya Kiswahili inahitajika ifaidi ufundishaji unaolenga matini ya kozi. Mwelekeo huu unahimiza mseto wa ufundishaji na maudhui mbalimbali yanayonuiwa kumnufaisha mwanafunzi. Matini zinazoandaliwa ziwe za kumvutia mwanafunzi. Mada za kozi zikiwa nzuri zenye mvuto na kunata, mwanafunzi atazifurahia na hivyo kuishia kujifunza lugha. Kiswahili kitakuwa lugha ya kufundishia mada mbalimbali. Hitimisho Makala hii imejadili namna ambavyo Mkabala wa Kimawasiliano unavyoweza kutumiwa kuimarisha ufundishaji wa Kiswahili katika vyuo vikuu vya Afrika Mashariki. Makala imeonyesha kuwa mkabala huu ndio ambao umeimarika na muafka zaidi katika ufundishaji wa lugha yoyote ile. Kwa kutumia huu mkabala, mitaala ya Kiswahili itaandaliwa kwa kuzingatia siyo tu lugha yenyewe, bali pia na hali nyingine muhimu za washiriki na muktadha wa wakati na mahali. Marejeleo Brown, H. D.( 1994). Teaching By Principles: An Interactive Approach to Language Pedagogy. New Jersey. Prentice Hall Brumfit, C. na Johnson, K. (wah) (1979). The Communicative Approach to Language Teaching. Oxford: Oxford University Press. Chang, Shih-Chuan. (2011). ‘A Contrastive Study of Grammar Translation Method and Communicative Approach in Teaching English Grammar’ ktk English Language Teaching, Vol. 4, Issue 2, pp.13-24. Deckert, Glenn D. (1987). ‘The communicative Approach: Helping students adjust’ ktk English Teaching Forum 25(3): 17-20. Ehri, L. C. & Wilce, L. S. (1980) ‘Do Beginners Learn to Read Function Words Better in Sentences or in Lists?’ ktk Reading Research Quarterly. Kr. 15, 451-476 Freeman, L.D. (1986). Techniques and Principles in Language Teaching. Oxford University Press Fitzpatrick, T., Al-Qarni, I. & Meara, P. (2008). ‘Intensive Vocabulary learning: A Case Study’. Language Learning Journal 36(2), 239-248. Gattegno, C. (1972). ‘Teaching Foreign Languages in Schools: The Silent Way’. Ktk Tesol Journal, Washington D.C: Georgetown University. Harmer, J. (2003). How to Teach English. Beijing: Foreign Language Teaching and Research Press. Howatt, A. P. R. (1984). A History of English Language Teaching. Oxford: Oxford University Press. Jane Willis na Dave Willis (1996). Challenge and Change in Language Teaching. Oxford: Heinemann. Johnson, D.W. and Johnson, R. (1999). Learning Together and Alone: Cooperative, Competitive, and Individualistic Learning. Boston.: Allyn & Bacon Kagan, S. (1994), Cooperative Learning. San Clemente, CA: Kagan Publishing. Lewis, M. (2000). ‘Language in the Lexical Approach’ ktk Teaching collocation: Further developments in the Lexical Approach. Michael Lewis (Mh.) kr. 126-154. Hove: Language Teaching Publications. Lightbown, P. M., & Spada, N. (2010). How languages are Learned (Tol. 3). Oxford: Oxford University Press Littlewood, W. (1981). Communicative Language Teaching. Cambridge: Cambridge University Press. Nattinger, J. R., & DeCarrico, J. S. (1992). Lexical Phrases and Language Teaching. Oxford, England: Oxford University Press. Nunan, D. (1991). Language Teaching Methodology: A Textbook for Teachers. Hemel Hempstead: Prentice Hall. Olsen, Roger W. B. and Kagan, S. (1992). "About cooperative learning" ktk. Kessler C. (Mh.) Cooperative Language Learning: A teacher's Resource Book. Englewood Cliffs, N.J: Prentice Hall. Prator, C. H. and Celce-Murcia, M. (1979). ‘An Outline of Language Teaching Approaches’. Ktk Celce-Murcia, M. and McIntosh, L. (Wah.), Teaching English as a Second or Foreign Language. New York: Newbury House. Randall, Mick. (2007). Memory, Psychology, and Second Language Learning. Amsterdam: John Benjamins Publishing Company. Richards, J. C. na Rodgers, T.S. (2001). Approaches and Methods in Language Teaching (2nd ed.). Cambridge: Cambridge University Press. Richards, J. C. na Rodgers, T. S. (1986). Approaches and Methods in Language Teaching. Cambridge: Cambridge University Press. Skehan, P. na Wesche, M. (2002). ‘Communicative, Taskbased, and Content-Based Language Instruction’. In R. Kaplan (Ed.), Oxford Handbook of Applied Linguistics (Kr. 207-228). Oxford, UK: Oxford University Press. Slavin, R. E. (1996). ‘Research on Cooperative Learning and Achievement: What We Know, What We Need to Know’ ktk. Contemporary Educational Psychology, 21, 43-69. http://dx.doi.org/10.1006/ceps.1996.0004 Swan, M. (1985). ‘A Critical Look at the Communicative Approach’ (I). English Language Teaching Journal 39 (I): 2—II. Ur, Penny. (1996). A Course in Language Teaching. Practice and Theory. Cambridge: Cambridge University Press. Widdowson, H. G. (1990). Aspects of Language Teaching. Oxford: Oxford University Press. Wilkins, D. A. (1976). Notional syllabuses. London: Oxford University Press. Mbinu ya Uwezeshaji katika Mitaala ya Kiswahili na Ufundishaji wake katika Vyuo Vikuu Carren NYANDIBA Utangulizi Makala hii inajadili hali ya ufundishaji wa Kiswahili kutokana na maendeleo na mabadiliko kama vile usasa, utandawazi, uhamiaji na maingiliano ya watu. Hali hii inahitaji mpangilio mpya wa Mtaala wa elimu ya Kiswahili. Kote ulimwenguni kuna haja ya mwelekeo mpya wa kiisimu ambao unahitaji mabadiliko katika mitaala ya elimu ya lugha. Msingi wa aina hii ya mabadiliko ni matumizi ya ufundishaji unaotambua uwezo wa mwanafunzi. Lengo kuu la mafunzo yaliyokitwa kwenye uwezo ni kuwaandaa wanafunzi wanaoweza kubadilika na kukubali mabadiliko, ambao wanaweza kudhihirisha uwezo wao katika hali changamano zisizotarajiwa watakazokumbana nazo katika maisha yao ya kijamii na kitaaluma Makala inachunguza namna mbinu ya uwezeshaji inavyoweza kutumika katika maandalizi na ufundishaji wa mitaala ya Kiswahili katika vyuo vikuu vya Afrika Mashariki. Mbinu ya uwezeshaji inampa mwanafunzi uhuru mkubwa zaidi ya mwalimu katika ujifunzaji. Hoja kuu katika makala hii ni kwamba mtaala unaoandaliwa kwa kumwezesha mwanafunzi huwa unamsaidia kujifunza mikakati ya kujifunza mwenyewe na kujiendeleza ipasavyo. Mbali na uhuru wa kujifunza, mwanafunzi anawezeshwa kuwajibika katika ujifunzaji. Uhuru na uwajibikaji ni nguzo muhimu za elimu ya chuo kikuu. Makala inahimiza haja ya mtaala wa Kiswahili kuandaliwa kwa njia ambayo inamwezesha mwanafunzi kujifanyia shughuli za kiutafiti na kuwasilisha matokeo yake kupitia makala na ripoti zinazozingatia mahitaji ya kimsingi ya viwango vya kitaaluma. Kozi za vyuo vikuu zinahitaji mwanafunzi ajifanyie utafiti mpana nyanjani zaidi ya yale anayofunzwa katika mihadhara. Ili hili lifanyike, mwanafunzi anahitaji kuwa huru na kuwajibika. Mwanafunzi anastahili kuandaliwa kujitegemea, kujituma, kuwajibika na kujielekeza. Kozi inafaa kuhakikisha kwamba mwalimu na mwanafunzi wanapewa nafasi zao na kuelewa majukumu ya kila mmoja, hasa kwa kuzingatia malengo na mahitaji ya mwanafunzi. Mtaala ndio huonyesha kinachostahili kufundishwa na kuelekeza ufundishaji. Mitaala na Elimu katika Jamii Mtaala ni mwongozo wa elimu. Mtaala huonyesha kile ambacho jamii inatarajia wanafunzi kufundishwa wakati wanapoandaliwa kuchukua nafasi za kuiendeleza jamii kupitia utekelezwaji wa majukumu mbalimbali. Mtaala si tukio la kisadfa. Hirst (1974) anapambanua hoja hii kwa kueleza kwamba kila mtaala una madhumuni; na kila mtaala una matarajio na shughuli za kuyafanikisha matarajio hayo. Hivyo, madhumuni huundwa kwa ajili ya kumwelekeza Mwalimu, nazo shughuli huandaliwa ili zitekelezwe. Haya yote yana maana kwamba mtaala ni jambo la kimaksudi ambalo huchukua muda na ujuzi kuandaa. Kwa ujumla, wananadharia wameainisha mitaala mikuu mitatu kutegemea madhumuni na matarajio yake. Hii ni: Mtaala wa Kimaudhui; Mtaala wa Kiufundishaji; na Mtaala wa Kiujifunzaji. Kuna tofauti ndogondogo baina ya mitaala hii. Mtaala wa Kimaudhui huundwa kwa kusisitiza masomo au kozi kuu za kimsingi zinazohitajika katika jamii. Kwa baadhi ya wachunguzi, mtaala wa aina hii huendeleza tofati za kijamii kwa kuwa aghalabu hufundisha kozi ambazo makundi fulani ya kijamii yanazipendelea. Kwa watu wengine, mtaala huu ni msingi mzuri wa kujenga usawa wa kijamii kwa kufundisha masomo kwa wanafunzi wote bila ubaguzi. Kwa ujumla, Mtaala wa Kimaudhui hutumiwa kuwachuja na kuwateua wale wanaopata fursa ya kujiendeleza kitaaluma. Kwa kuwa ni idadi ndogo ya wanafunzi wanaoendeleza masomo hadi ngazi ya juu, basi mtaala huu unaweza kulaumiwa kuwa unawabagua baadhi ya wanafunzi. Kwa upande mwingine, kuna maoni kwamba mtaala mzuri ni ule ambao unawaanda wanafunzi kwa majukumu ya ujenzi wa taifa. Hii ina maana kwamba kila kinachofundishwa kiweze kuwa na umuhimu wa kimatumizi baadaye. Masomo yapangwe ili yafundishe stadi zinazohitajika kufanya kazi. Hivyo basi, mada zinazofundishwa, malengo ya ufundishaji, namna ya kufundisha, na hata tathmini ihusiane na ujifunzaji wa stadi muhimu katika utendaji kazi baadaye. Katika hali hii, mtaala unapangwa na serikali kuwa chombo cha kuwaandaa watumishi wa baadaye wenye stadi za kufanikisha maendeleo ya kitaifa. Uwezeshaji wa Mwanafunzi na Ujifunzaji Dhana ya uwezeshaji imetumika sana kumrejelea mwanafunzi akiwa darasani. Hata hivyo, katika Makala hii, dhana hii inatumika kwa maana pana zaidi ya uwezeshwaji unaotokea katika chuo kikuu ndani na nje ya darasa. Uwezeshwaji unahusisha ujifunzaji katika mazingira mapana ya chuo kikuu na hata nje yake. Ni ujifunzaji ambao mwanafunzi anajituma na kutekeleza popote pale kwa minajili ya kufanikisha kozi anayojifunza. Hivyo basi, makala hii inasisitiza haja ya kuwa na mtaala unaotambua kwamba mwanafunzi hajifunzi tu darasani pekee, bali hupata maarifa anayoyahitaji katika jamii pana zaidi ya chuo kikuu. Ni kutokana na kutambua umuhimu wa ulimwengu nje ya chuo kikuu kama darasa la mwanafunzi wa chuo kikuu ambapo makala inaonelea umuhimu wa mitaala ya Kiswahili kufanyiwa marekebisho ili ikidhi mahitaji hayo, ikiwa ni pamoja na kumwandaa mwanafunzi kujifunza kuwa huru na kuutumia uhuru huo kwa nidhamu na kwa kuwajibika. Kwa takribani miongo saba sasa, nadharia zimeonyesha nia na haja ya kufanya mabadiliko makubwa katika mitaala ya elimu ya lugha. Tofauti na ilivyokuwa katika kipindi cha awali cha maendeleo ya isimu na lugha, na tangu kuibuka kwa Mkabala wa Kimawasiliano mwisho wa mwongo wa 1970 na mwanzo wa mwongo wa 1980, ufundishaji hautawaliwi na kanuni za lugha, badala yake mkazo sasa uko kwa maana itokanayo na lugha kama mfumo wa mawasiliano (taz. Nunan na Lamb, 1996 na Richards na Rodgers, 1986). Mielekeo katika nadharia ya lugha na ufundishaji wake imeweka haja ya kutafakari dhima na majukumu ya wahusika katika mchakato huo. Miongoni mwa wahusika wakuu katika ufundishaji wa lugha ni wanafunzi. Hii ndiyo sababu kuu ya kutilia mkazo haja ya kuwa na mitaala ya Kiswahili inayolenga kumpa mwanafunzi uhuru lakini wakati huohuo kumfanya awajibike. Tangu kuanzishwa, na katika maendeleo yake, Mstakabali wa Kimawasiliano unaangazia mwanafunzi, mwalimu, mada na vifaa vya ufundishaji lugha. Tofauti na mikabala ya awali ambayo iliwachukulia wanafunzi kuwa watazamaji na wasikilizaji tu, Mkabala wa Kimawasiliano unamweka mwanafunzi katika nafasi kubwa ya kuwa mshiriki kikamilifu katika hatua mbalimbali za mchakato wa ufundishaji. Umuhimu wa mwalimu unathaminiwa kufanikisha mawasiliano na siyo kutawala shughuli nzima ya ujifunzaji. Mada na mitaala nayo inahitajika iundwe kwa namna ambayo itawezesha matumizi ya lugha katika hali halisi ya kijamii. Katika hali hizi zote, mwanafunzi anastahili kupewa kipaumbele. Hii ndiyo sababu ya kusisitiza umuhimu wa mbinu ya uwezeshaji wa nafasi hii muhimu ya mwanafunzi katika kujifunza lugha. Kutokana na maendeleo katika Mkabala wa Kimawasiliano, utafiti umekuwa ukifanywa na kuonyesha haja ya kumzingatia mwanafunzi zaidi ya mwalimu na mada anayojifunza. Mbali na mwanafunzi, pana umuhimu pia wa kutathmini mazingira anamojifunzia mwanafunzi. Wanafunzi wamejitokeza kuwa muhimu katika kuelekeza maandalizi, utekelezaji na tathmini ya mitaala ya elimu ya lugha. Inatarajiwa kwamba habari za kumzingatia mwanafunzi zitawekwa katika kila awamu na hatua ya mtaala. Kwa namna hii, uandaji wa mitaala inakuwa shughuli inayowashirikisha wahusika wote ikiwa ni pamoja na wanafunzi. Hii ni tofauti kabisa na ilivyokuwa zamani ambapo wanafunzi hawakushirikishwa kikamilifu katika maandalizi na utekelezaji wa mtaala (Nunan, 1989). Dickinson (1987: 9) anafafanua mabadiliko yaliyotokea katika juhudi za uwezeshaji wa wanafunzi katika ujifunzaji. Kutokana na maendeleo ya nadharia ya lugha na ujifunzaji, mchakato wa kuandaa mtalaa unatilia mkazo majukumu na wajibu wa mwanafunzi. Ujifunzaji unaeleweka sasa kuwa juhudi za mwanafunzi binafsi. Hata ingawa kuna wahusika na mahitaji mengine, ufanisi wa ujifunzaji unamtegemea mwanafunzi: awajibike katika mipaka ya uhuru alionao. Lakini kwa kuwa suala la uwajibikaji ni gumu kutekelezwa, mwanafunzi anatarajiwa kuwa na sifa maalumu za kimsingi ambazo zitafanikisha ujifunzaji kwenye mazingira huru ndani na nje ya darasa la chuo kikuu. Hii ndiyo sababu kuu muhimu ya kumwandaa mwanafunzi awezeshwe kuwajibika kujifunza. Hivyo basi, Tudor (1996:34) anadai kwamba mbinu ya kumwezesha mwanafunzi inahitaji kusisitiza haja ya kujitambua ili mwanafunzi aandaliwe kutambua na kufahamu umuhimu wa mchakato wa ujifunzaji lugha na kujiweka tayari kujituma na kushiriki kikamilifu katika shughuli hiyo. Ili kumsaidia mwanafunzi kujenga uwezo wa kuwajibika katika ujifunzaji, mtaala hauna budi kuchunguzwa na kuzingatiwa kwa makini. Mtaala umsaidie mwanafunzi kujituma na kuelewa kwa kina suala zima la ujifunzaji lugha, na kumwelekeza namna ya kupata maarifa na stadi zinazohitajika ili kufikia malengo yaliyokusudiwa. Kutokana na umuhimu wa kumshirikisha mwanafunzi katika ujifunzaji, Nunan (1986: 132) anatoa sifa zifaazo kuzingatiwa katika somo au kipindi cha lugha: Mada zipatikane kutoka mazingira halisi; ii. Wanafunzi washirikishwe kikamilifu katika kujifunza na kutafuta majibu ya maswali wanayokumbana nayo; Shughuli za ujifunzaji lugha zihusiane na mahitaji ya kimawasiliano; Wanafunzi waruhusiwe kuamua wanachotaka kujifunza, namna ya kujifunza na wakati wa kujifunza; Wanafunzi wawe huru kujenga uhalisia wa ulimwenguni ndani mwa madarasa yao; Wanafunzi na walimu wao watekeleze majukumu mbalimbali ya ujifunzaji ndani na nje ya madarasa; Wanafunzi wawezeshwe kutambua lugha kama mfumo wa mawasiliano; Wanafunzi wahimizwe kuendeleza stadi za ujifunzaji; Stadi nne kuu za mawasiliano (kusikiliza; kuongea; kusoma; kuandika) zisetwe; Stadi nne ndogo za mawasiliano (sarufi; msamiati; matamshi; mwendelezo) zitumike; Wanafunzi washirikishwe katika matumizi ya lugha kiubunifu. Mtaala wa Uwezeshaji wa Mwanafunzi katika Ujifunzaji wa Lugha Katika miaka ya hivi karibuni, nchi nyingi ulimwenguni zimeanza kutilia mkazo uundwaji wa mtaala unaomzingatia mwanafunzi katika ujifunzaji. Mabadiliko hayo kwenye ujifunzaji yanatokana na maendeleo ya kijamii na haja ya kukidhi mahitaji ya binadamu. Bila kujali asili na maendeleo hayo, mbinu za uwezeshaji zinasisitiza haja ya kuhakikisha kwamba elimu inayotolewa kupitia masomo mbalimbali inampa mwanafunzi fursa ya kujenga ari ya kutaka kujigundulia mambo, kujiongezea maarifa, kuwa mbunifu, kufahamu anachojifunza, na kujifunza kwa vitendo badala ya kumaizi na kukariri mambo tu (Díaz-Barriga, 2015). Hali za maendeleo na mabadiliko zinawalazimu wahusika wote kuifanyia marekebisho mitaala katika viwango vyote vya elimu, ikiwamo ile ya vyuo vikuu. Maisha yanabadilika na mada za elimu nazo hazina budi kufanyiwa mageuzi. Mazingira ya elimu nayo yanabadilika kila wakati. Vilevile, kutanuka kwa TEHAMA kuna athari kubwa kwa mfumo wa elimu kote ulimwenguni. Mitandao ya kijamii hasa miongoni mwa vijana ina maana kwamba haja ipo ya kuhakikisha wanapewa elimu yenye maana kwao na maisha yao ya baadaye. Isitoshe, jamii pana nayo inapitia mabadiliko makubwa. Kinachotolewa kupitia elimu hakina budi kuakisi hali halisi iliyoko nje ya madarasa ya ujifunzaji. Hivyo basi, nadharia kuhusu maana ya mtaala, utekelezaji na tathmini yake zinahitaji kufikiriwa upya kwa mujibu wa uhalisi wa jamii ya sasa. Pana umuhimu wa kutafakari kuhusu majukumu ya mtaala muafaka unaokidhi mahitaji ya ulimwengu wa sasa wenye mabadiliko makubwa ya mara kwa mara. Katika kufanya hivyo, ni muhimu kukumbuka mahitaji ya mwanafunzi na nafasi yake ya kujifunza kwa vitendo. Mtaala mpya umpe fursa ya kuijtambua na kujieleza; siyo kufundishwa mambo ambayo hayana uhusiano na maisha. Kwa muda mrefu sasa, mitaala katika vyuo vikuu imekuwa ikiundwa na kutekelezwa bila kuwazingatia walengwa ambao ni wanafunzi. Siyo tu wanafunzi hawana fursa kishiriki kikamilifu, lakini pia mazingira wanamofundishiwa yana changamoto zake. Walimu ndio huamua nini cha kufundisha na lini na wapi mafundisho yatatolewa. Hali hii si muafaka kwa ujifunzaji unaostahili. Mtaala unaomjali mwanafunzi unahitaji kuwashirikisha kikamilifu katika maandalizi na utekelezaji wake. Usiwe mtaala uliofumwa kwa namna hauwezi kufanyiwa marekebisho na kuimarishwa. Hii haina maana kwamba walimu hawatambuliwi. La hasha! Walimu ni wataalamu ambao wameandaliwa na wanatarajiwa kuchangia katika kupitisha maarifa kwa wanafunzi. Hata hivyo, jukumu lao liwe la kufanikisha tu, lisiwe la kuwapuuza wanafunzi. Maendeleo ya TEHAMA yana maana kwamba mitaala mizuri ni ile ambayo itawapa wanafunzi fursa ya kujifunza wenyewe kupitia mitandao mbalimbali. Wanafunzi waweze kuwasiliana na wenzao na washirikiane katika ujifunzaji. Hali hizi zinamaanisha kwamba mtaala hauwezi kuandaliwa bila kumjali mwanafunzi na mazingira. Mbinu ya Uwezeshaji katika Ujifunzaji wa Kiswahili katika Vyuo Vikuu Mtaala wa Kiswahili katika vyuo vikuu unatarajiwa kuwa na sifa ambazo zinamwezesha Mwalimu kukabiliana na ukuaji na mabadiliko ya jamii, ikiwa ni pamoja na wanafunzi, wanachojifunza na matarajio yao. Miongoni mwa mambo ya kimsingi kuzingatiwa ni uhuru wa mwanafunzi kujifunza Kiswahili. Hii ina maana kwamba mitaala iliyopo inahitaji kuchunguzwa na kuhakikisha kwamba inamzingatia mwanafunzi na kumpa nafasi ya kujiendeleza kitaaluma. Wanafunzi wa Kiswahili wawezeshwe kupitia kozi mbalimbali kuyaelewa mazingira wanamokulia na namna ya kuishi kwa mafanikio katika shughuli mbalimbali wanazozifanya. Hivyo basi, hatua zinazohitajika ni kuhakikisha mitaala iliyopo inafanyiwa mabadiliko na kuanzisha kozi zitakazowapa wanafunzi uhuru na uwezo wa kubuni mambo. Ubunifu utakuwa msingi wa ujifunzaji unaoelekezwa kwenye malengo ya maendeleo ya mwanafunzi binafsi na kwa jamii pana. Cullen, n.w (2012) wanasema licha ya uzingatiaji wa uhuru wa mwanafunzi, mwalimu bado ana umuhimu mkubwa wa kumwelekeza ili kufanikisha ujifunzaji. Elimu inayotolewa kupitia mtaala huo iwe ya kujifunza kwa vitendo na inayonufaika na hali halisi katika mazingira ya wakati na mahali na inayomhitaji mwanafunzi kujitegemea zaidi kuliko kumtaka mwalimu kumfanyia takribani kila kitu. Kozi katika mitaala ya Kiswahili iundwe kwa kuzingatia mahitaji haya ya kimsingi. Kozi za Kiswahili zimlenge mwanafunzi na wajibu wake katika jamii. Mitaala ya Kiswahili inakabiliana na changamoto za kuhakikisha kwamba inatimiza mahitaji ya jamii inayokua kwa haraka na yenye mahitaji makubwa na mengi. Baadhi ya mambo yasiyoweza kupuuzwa ni haja ya kuandaa kozi mbalimbali zilizo na uwezo wa kuishughulikia jamii kikamilifu. Siyo tu suala la wingi wa kozi, bali pia uchipukaji wa nadharia za lugha na ujifunzaji, pamoja na mbinu na vifaa vinavyohitajika kufanikisha hilo. Mitaala ya Kiswahili inastahili kuwa na kozi ambazo zinamwelimisha mwanafunzi kuhusu uhuru wake binafsi na wajibu wake katika kuiendeleza jamii ya Afrika Mashariki. Elimu yoyote ile imwezeshe mwanafunzi kuishi katika jamii ya kisasa yenye mabadiliko makubwa. Jamii hiyo haina namna moja ya kuona na kufanya mambo; kuna mitazamo mbalimbali na jinsi za kukamilisha shughuli; kuna maoni ya watu na makundi tofautitofauti yenye umuhimu; na kuna maingiliano na mitagusano ya watu wanapoendesha shughuli zao. Elimu nzuri ni ile inayotambua wingi huo: wa watu, maoni, mitazamo, matarajio na mielekeo. Mitaala ya Kiswahili isiwe ya aina moja katika kila Nchi Mwanachama wa Jumuiya ya Afrika. Vyuo vikuu mbalimbali viandae kozi za Kiswahili ambazo zitawezesha wanafunzi kujifunza kuhusu hali halisi za jamii zao na Jumuiya ya Afrika Mashariki, pamoja na historia na maendeleo yake. Maana na umuhimu wa utangamano na maendeleo endelevu katika Jumuiya ya Afrika Mashariki ni mambo yanayoweza kufundishwa kupitia kozi bunifu. Weimer (2013) anaonyesha kuwa kozi za vyuo vikuu zinaweza na zinahitaji kufanyiwa marekebisho ili kukidhi mahitaji ya kijamii. Katika taaluma, mahitaji hayo yanadhihirika kupitia nadharia mbalimbali. Marekebisho yanoyafanywa yamlenge mwanafunzi na kumpa uhuru na uwezo wa ujifunzaji. Vivyo hivyo, kozi za Kiswahili katika vyuo vikuu vya Afrika Mashariki zifanyiwe marekebisho kiubunifu zaidi ya vile ambavyo imefanyika mpaka sasa. Tofauti zionekane katika mitaala ya vyuo vikuu mbalimbali, badala ya kuonekana kozi zilezile wakati wote. Mitaala ya Kiswahili ijengwe kwa nadharia, ambazo nazo zinakua na kubadilika. Na muhimu zaidi, mwalimu atekeleze wajibu wake wa kumwelekeza tu mwanafunzi ambaye ndiye mlengwa mkuu. McCombs na Whisler (1997) na McCombs na Vakili (2005) wamejadili misingi mikuu ambayo inaweza kusaidia wakati wa kufanyia marekebisho mtaala wa elimu. Ni muhimu kutambua kwamba hawa wataalamu wanasisitiza haja ya kutambua elimu kuwa mchakato unaoendelea katika maisha ya mwanadamu na siyo tukio la kipindi maalumu tu. Aidha, elimu ni uimarishwaji wa maarifa katika mazingira tofautitofauti na siyo tu darasani. Ni katika mantiki hii ambapo elimu na mtaala wake unafaa kuzingatia mwanafunzi mno na kutilia maanani mchakato kuliko mambo mengine. Hivyo basi, mapendekezo ya kufanyia marekebisho mtaala wowote wa elimu usisitize mihimi hiyo: mwanafunzi na mchakato. Kwanza, Mtaala unaundwa kwa ajili ya kumwezesha mwanafunzi kujifunza. Hivyo, uundwaji wa mtaala unastahili kumwelewa mwanafunzi na uzoefu alionao, maoni aliyonayo, matarajio yake, mahitaji yake, na jinsi anavyotaka kujifunza. Kwa mitaala ya Kiswahili katika vyuo vikuu vya Afrika Mashariki, mambo haya ni ya kimsingi. Kwa kuwa Nchi Wanachama wa Jumuiya ni tofauti kihistoria na kimaendeleo, mitaala ya Kiswahili idhihirishe hali hizo katika kozi zake mbalimbali. Pili, marekebisho kwa mtaala wa elimu yachunguze hali ya mchakato mzima wa ujifunzaji. Marekebisho ya mtaala yafanywe kwa kuzingatia maendeleo ya taaluma na nadharia za ukuaji wake. Utafiti ni msingi mzuri wa kukadiria maendeleo katika taaluma. Matokeo ya utafiti yatabainisha sababu za watu kutaka kujifunza na namna mafundisho yanavyopatikana. Kuna sababu za watu kujifunza na haja ya kutilia mkazo nafasi ya mwanafunzi katika maandalizi ya mtaala. Kumzingatia mwanafunzi katika mtaala ni kumpa uhuru wa kujiamulia mambo katika mchakato mzima wa ujifunzaji pamoja na miktadha mbalimbali ya kujifunza. Katika jamii ya sasa, wanafunzi wana uwezo wa kutumia TEHAMA kujiandalia wanachokitaka na kukitekeleza kwa namna wanavyotaka wenyewe. Hii ina maana kwamba wanafunzi wa sasa wana ubunifu wa hali ya juu sana wakilinganishwa na vipindi vilivyopita. Vivyo hivyo, mazingira na muktadha wa elimu umebadilika. Mitaala ya Kiswahili katika vyuo vikuu vya Afrika Mashariki inufaike kutokana na matokeo ya utafiti katika taaluma za elimu, lugha na fasihi. Matokeo ya utafiti yanaweza kuwa yaliyofanywa na watafiti na wataalamu huku Afrika Mashariki au kwingineko duniani. Mitaala ya Kiswahili itakuwa na uhai na maana ikiwa imejengwa kwa misingi ya usayansi na siyo mazoea tu. Lazima ieleweke kwa nini Kiswahili kinafundishwa na manufaa yake kwa mwanafunzi, nchi yake, Jumuiya ya Afrika Mashariki na kote duniani. Hivyo, kozi za Kiswahili ziundwe zinazoonyesha hali hizi mbalimbali. Isitoshe, umuhimu wa TEHAMA kama chachu ya maendeleo ya taaluma ya Kiswahili udhihirike katika kozi zinazoundwa. Tatu, malengo ya ujifunzaji yanastahili kuzingatiwa wakati wa kufikiria mageuzi kwenye mtaala. Tofauti na ilivyokuwa zamani ambapo mtaala wa elimu ulitumiwa na mwalimu kudhihirisha umahiri wake, wakati wa maisha ya sasa yanayotawaliwa na utandawazi una mahitaji na matarajio yaliyobadilika sana. Mazingira ya elimu yamebadilika, na hivyo miktadha nayo imepata sura mpya. Maamuzi sasa hivi yanafanywa na kuchukuliwa na watu wengi. Kuna ubunifu wa kiwango cha juu na matarajio ya wahusika nayo ni mengi jinsi walivyo. Kwa mitaala ya Kiswahili, Mwalimu asitawale wanafunzi wake; awape uhuru na awaelekeze namna ya kuzitumia fursa wanazokutana nazo. Mahali na wakati wa kujifunza Kiswahili ni mambo yanayoamuliwa na sababu mbalimbali. Pasiwe na mtaala wa Kiswahili ambao utamfunga mwanafunzi asiweze kujifaragua na kujifunza taaluma hii namna anavyopenda mwenyewe. Nne, ufumaji wa maarifa yanayolengwa kutolewa na kupatikana kupitia mtaala wa elimu. Hoja hii ina maana kwamba pana haja ya kuwa makini ili kufanikisha kuundwa kwa mtaala wenye mtiririko, mantiki na maana. Kwa kuwa wanafunzi ni wengi, matarajio yao pia yatakuwa mengi. Hivyo, haiwezekani mitaala ikaundwa kuzingatia mahitaji ya kila mwanafunzi. Kinachoweza kufanyika ni kwa mwalimu na Idara za Kiswahili kutathmini mahitaji ya jumla ya wanafunzi wao na kupendekeza kozi ambazo zitayazingatia kwa kiwango kikubwa. Wanafunzi wawezeshwe kushirikiana na kujifunza kwa pamoja ili kufanikisha malengo yao ya ujifunzaji. Tano, marekebisho yasifanywe bila kufikiri kwa kina hali ya mwanafunzi na mazingira yake, pamoja na malengo ya jamii ya sasa na ya baadaye. Licha ya kwamba mwanafunzi anapewa uhuru mkubwa katika mbinu ya uwezeshaji, ni muhimu ifahamike kwamba hiyo haina maana mwalimu naye ametengwa katika mchakato wa elimu. Hapana. Mwalimu ni mtaalamu aliyeandaliwa kwa lengo la kufanikisha shughuli muhimu ya ujifunzaji. Kama asemavyo Weimer (2002) inapowezekana mwanafunzi na mwalimu wagawane madaraka katika kuandaa na kufanikisha mtaala wa elimu. Walimu wasiache majukumu yao ya kuwaongoza na kuwaelekeza wanafunzi. Kwa mitaala ya Kiswahili ya vyuo vikuu Afrika Mashariki, hali za wanafunzi pamoja na mazingira yao ni tofauti kwa kiasi kikubwa. Hivyo, tofauti hizi zionekane katika kozi, lakini pia pawe na kozi zinazojenga umoja wa kikanda. Walimu na wanafunzi washirikiane katika kufikiri kozi ambazo zinaweza kufanikisha malengo hayo ya jumla, bila kumtenga mhusika yeyote muhimu. Hoja ya sita ambayo ni muhimu inahusu ukadiriaji wa viwango vya elimu inayotolewa pamoja na kutaka kujua mafanikio yanayopatikana. Mtaala wa elimu unahitajika kuhakikisha kile kinachoandaliwa kinastahili na kinazingatia viwango vya ubora. Hili linaweza kuonekana kupitia utekelezaji wa mtaala na ukadiriaji wa ujifunzaji. Mara nyingi hali hizi huweza kukadiriwa kupitia mitihani. Kwa bahati mbaya, wanafunzi huwa hawapendi mitihani kwa kuwa inawatia kiwewe na woga. Hali hii inakuwa mbaya zaidi pale alama zinatolewa na gredi kutumika kuwaweka wanafunzi katika viwango vya ufanisi. Wanafunzi wangependelea wajifunze tu bila kufanya mitihani. Lakini hali hii ikiruhusiwa itakuwa vigumu kujua kama malengo ya elimu na mtaala yametimizwa au la. Mrejesho ni muhimu kwa mwalimu na watawala katika ngazi mbalimbali za mfumo wa elimu. Hata hivyo, tatizo la mitihani linaweza kutatuliwa kwa kuutumia kwa lengo la kuimarisha ujifunzaji na wala siyo kuonyesha matabaka kiutendaji. Hitimisho Makala hii imejadili umuhimu wa kumwezesha mwanafunzi kujifunza Kiswahili katika vyuo vikuu vya Afrika Mashariki. Kuna nadharia na mbinu mbalimbali za kufundisha lugha, na Kiswahili kinaweza kufaidi kutokana na matokeo ya utafiti ambao umefanywa na kuonyesha kuwa ujifunzaji ni bora zaidi katika kufanikisha malengo ya elimu. Elimu ina wajibu kwa nchi na kwa mwanafunzi. Hivyo, elimu inayotolewa ni muhimu kuzingatia hayo. Mwanafunzi wa Kiswahili anastahili kupewa nafasi muhimu katika mitaala ya vyuo vikuu. Mitaala ya Kiswahili iliyoko kwenye vyuo vikuu inahitaji kufanyiwa marekebisho ili kukidhi maendeleo ya kijamii kwa jumla na ya kitaaluma. Marekebisho yafanywe kwa ubunifu unaozingatia wahusika mbalimbali pamoja na mahitaji yao. Vyuo vikuu vya Afrika Mashariki vina majukumu ya kitaifa, kikanda na kidunia. Kozi za Kiswahili zionyeshe namna vyuo vikuu vinazingatia mahitaji ya wanafunzi, nchi binafsi, ukanda wa Afrika Mashariki na ulimwengu kwa jumla. Mabadiliko na mageuzi kwenye mitaala yafanywe kwa kuzingatia nadharia za elimu na lugha. Kiswahili kitoe mchango kwa maendeleo ya taaluma hii. Mchango wa Kiswahili kwa taaluma ya elimu, lugha na fasihi uonekane kupitia utafiti na machapisho. Utafiti uwashirikishe wanafunzi katika kila hatua muhimu ya ujifunzaji wa Kiswahili. Marejeleo Cullen, R. Harris, M. na Hill, R. (2012) The Leaner-Centred Curriculum: Design and Implementation. Indiana: John Wiley and Sons Dickinson, L. (1987). Self-Instruction in Language Learning. Cambridge: Cambridge University Press. Hirst, P. (1974). Knowledge and the Curriculum. Oxford: Routledge and Kegan Paul. McCombs, B. & Whisler, J.S. (1997). The Learner-Centered Classroom and School. Strategies for Increasing Student Motivation and Achievement. San Francisco: Jossey Bass. McCombs, B. & Vakili, D. (2005). ‘A Learner-Centered Framework for E-Learning’ ktk Teachers College Record, 107(8), 1582-1600. Nunan, D. (1989). Designing Tasks for the Communicative Classroom. Cambridge, UK: Cambridge University Press. Richards, J.C. and Rodgers, T.S. (1986). Approaches and Methods in Language Teaching. Cambridge: Cambridge University Press. Stern, H. H. (1983). Fundamental Concepts of Language Teaching. Oxford, England: Oxford University Press. Tudor, I. (2006). “Trends in higher Education Language Policy in Europe: The Case of English as a Language of Instruction”. Paper presented at the ECORE conference challenges in multilingual societies. June 9-10. Brussels- Belgium Weimer, M. (2013). Learner-Centered Teaching: Five Key Changes to Practice. San Francisco: Jossey-Bass. Weimer, M. (2002). Learner-centered teaching: Five key changes to practice. San Francisco, CA: John Wiley & Sons. Mitaala ya Elimu ya Kiswahili katika Vyuo Vikuu Nchini Kenya: Changamoto na Mustakabali Isaac Ipara ODEO Utangulizi Makala hii inajadili changamoto na mustakabali wa mitaala ya elimu ya Kiswahili katika vyuo vikuu nchini Kenya. Azma ya makala ni kuchochea fikra kuhusu hali hizi na kutathmini mikakati ya kuimarisha taaluma ya Kiswahili katika vyuo vikuu vya Afrika Mashariki kwa jumla. Makala imechunguza historia fupi ya taaluma ya lugha katika vyuo vikuu na kuonyesha hali ya elimu ya Kiswahili katika vyuo vikuu vya Kenya. Makala imetoa mapendekezo ya kuiimarisha mitaala ya Kiswahili katika ngazi ya vyuo vikuu. Kiswahili katika Muktadha wa Elimu ya Lugha Makala hii inahoji kwamba ni muhimu kwa elimu ya Kiswahili kuendelezwa na vyuo vikuu vya Kenya kwa sababu inasaidia kumwandaa mwanafunzi kuwa na ufahamu na maarifa mengi mbalimbali ambayo yanapatikana kutokana na taaluma zinazohusika na elimu ya lugha. Makala inapendekeza umuhimu wa mitaala ya Kiswahili katika vyuo vikuu kuwa na kozi ambazo zinashughulikia masuala yanayojikita kwenye nadharia na ufundishaji. Mitaala inastahili kuwa na ubunifu wa hali ya juu hasa kwenye masuala ya mada, mazingira, vifaa, walimu na TEHAMA. Elimu ya Kiswahili ina mustakabali wa kutia moyo kutokana na kuenea kwa lugha hii katika sehemu nyingi za ulimwengu. Kupitia elimu ya Kiswahili ulimwengu utailewa jamii ya Waswahili ambayo ni pamoja na Jumuiya ya Afrika Mashariki. Kwa upande mwingine, elimu ya Kiswahili itaufanya umma wa Waswahili na wananchi wa Afrika Mashariki kuuelewa ulimwengu na utamaduni wake. Hali hii inaweza kupatikana kupitia mada na kozi zinazohusu nchi nyingine nje ya Jumuiya ya Afrika Mashariki. Vilevile tafsiri ya fasihi ya ulimwengu kwa Kiswahili ni njia mwafaka ya kuwaelewa wananchi wengine wa ulimwengu. Elimu ya Lugha katika Vyuo Vikuu Uchunguzi wa lugha kama taaluma umepata nguvu mwanzoni mwa mwongo wa 1970 kupitia juhudi za Spolsky (1971, 1974, 1978). Tangu wakati huo mpaka sasa, elimu ya lugha (educational linguistics) imekua na kuwa taaluma inayoshughulikwa na wataalamu wengi katika vyuo vikuu. Utafiti ambao umefanywa mpaka sasa unahusu uhusiano ulioko baina ya elimu na lugha. Kwa maana nyingine, juhudi kubwa zimefanywa kuonyesha namna lugha inavyofundishwa na matokeo yake. Hult (2008) anafafanua elimu ya lugha kuwa eneo ambalo linahusisha matumizi ya mbinu na vifaa vya utafiti wa isimu na taaluma nyingine za sayansi-jamii ili kuchunguza na kuleza kikamilifu masuala mbalimbali yanayojitokeza katika lugha na elimu. Ufafanuzi huu unaonekana kana kwamba unachukulia elimu ya lugha kuwa sawa na simu ma/tumizi. Hata hivyo, Hornberger (2001) na Spolsky (2008) wanatofautisha taaluma hizi mbili zenye ukuruba mkubwa sana. Isimu ma/tumizi inajikita kwenye masuala ya ufundishwaji na ujifunzaji wa lugha yo yote, ilhali elimu ya lugha inahusu masuala ya ufundishwaji na ujifunzaji wa lugha yo yote. Siyo kila uchunguzi katika simu ma/tumizi unahusu kipengele cha elimu. Hivyo, elimu ya lugha ni pana kuliko isimu ma/tumizi. Spolsky alitaka kuzitumia nadharia za elimu kuelezea hali za kiisimu. Isimu ma/tumizi iliintangulia elimu ya lugha. Tangu kuibuliwa na Spolsky takribani miaka hamsini iliyopita, taaluma ya elimu ya lugha imechangiwa na wataaluma wengine (k.v Stubbs, 1986; Corson, 1997) ambao wameipambanua kupitia mitaala na kozi katika vyuo vikuu pamoja na maandishi kadhaa. Umuhimu wa elimu ya lugha ulitokana na ukombozi wa nchi zilizokuwa chini ya utawala wa kikoloni pamoja na utandawazi. Hali hizi mbili zimedhihirisha namna watu wenye lugha tofautitofauti hutangamana na haja ya kujifunza lugha za wengine. Ili hilo lifanikiwe, ni muhimu kuwaandaa wataalamu wanaoelewa nadharia za lugha na elimu na namna mifumo hii miwili inavyohusiana na kuathiriana. Wataalamu wanaelekea kukubaliana kwamba lugha ina athari kwa elimu nayo elimu inaiathiri lugha. Elimu ya lugha ina umuhimu mkubwa sana katika mpango wa sera ya lugha na utekelezwaji wa sera hiyo. Kwa upande wake, simu ma/tumizi ni dhana ambayo imekuwa ikitumiwa kwa njia mbalimbali tangu 1948 (taz. Phillipson, 1992; Markee, 1990; Strevens, 1980). Tawi hili la ismu limeendelezwa kupitia ufundishaji katika vyuo vikuu, machapisho, vyama na makongamano. Kuanzishwa kwa elimu ya lugha kunaweza kudaiwa kulitokana na isimu ma/tumizi. Mwanzilishi wa elimu ya lugha, Benard Spolsky, alikuwa mwanachama wa Chama cha Isimu Marekani (Kaplan, 1980). Ingawa isimu ma/tumizi ina upeo mpana na ilitangulia, taaluma ya elimu ya lugha imepata nguvu na inapendelewa na wanataaluma wengi. Sababu kuu ya Spolsky kuanzisha taaluma ya elimu ya lugha ilikuwa kuepukana na ugiligili uliokuwapo katika simu ma/tumizi ambayo ilishughulikia takribani kila suala la lugha. Lengo lake lilikuwa kujikita kwenye uhusiano na athari baina ya lugha na elimu, na siyo masuala mengine ambayo yalikuwa yanajitokeza katika isimu ma/tumizi (Spolsky, 1978). Tatizo lake kubwa lilikuwa upeo wa yaliyoshughulikiwa kwenye isimu ma/tumizi. Yeye aliichukulia taaluma ya elimu ya lugha kuwa sehemu ya isimu ma/tumizi lakini iliyokuwa na kina kizuri cha kufafanua uhusiano wa mifumo miwili: elimu na lugha. Spolsky alitambua kwamba lugha hutumika katika nyanja nyingine maishani, lakini alijikita tu kwenye elimu. Sababu nyingine ya Spolsky kubaini uhusiano wa lugha na elimu ilikuwa namna isimu ilitumikizwa kwenye elimu. Kwa mujibu wake, siyo tu kwamba lugha inaiathiri elimu, bali elimu nayo ina athari kwa lugha. Katika isimu ma/tumizi wanaisimu walizilazimisha baadhi ya nadharia za lugha kwenye elimu. Spolsky alitaka itambuliwe kuwa mifumo hii miwili huathiriana na siyo moja kwa nyingine pekee. Isitoshe, Spolsky alitaka ieleweke pia kwamba mbali na isimu, elimu ya lugha huathiriwa na taaluma nyingine zaidi. Hivyo basi, Spolsky alieleza kwamba elimu ya lugha ni taaluma inayokua na kuendelea kutokana na nadharia za taaluma nyingine zaidi ya isimu na elimu. Aliiona elimu ya lugha kuwa taaluma iliyohusisha mitazamo na mielekeo mingine mingi katika ukuaji, maendeleo na matumizi ya lugha na elimu katika jamii (taz. van Lier, 1994; 1997; Christie, 1994; Hornberger, 2001). Ili kuielewa mifumo ya lugha na elimu, ni muhimu kuchota na kutumia nadharia kutoka siasa, uchumi, elimu-nafsi, sosholojia, na nyingine yoyote yenye umuhimu. Hali hii ya Spolsky kutegemea nadharia nyingine kuendeleza taaluma ya lugha inafanana na msimamo wa Halliday (2001). Halliday anapinga mikatale ya kimtazamo na badala yake kupendekeza utanuzi wa mitazamo ili kurutubisha taaluma. Msimamo wa Halliday unaenda sambamba na maoni ya wataalamu wengine wa lugha kama vile Dell Hymes (1974; 1980) na Anderson (1985). Hii ndiyo hali iliyomfanya van Lier (2004) kupendekeza mafunzo kuhusu tafkira ya kina yenye mtazamo mpana ili kuweza kuerevuka na taaluma nyingine. Kwa ujumla basi, taaluma ya elimu ya lugha inashughulikia uhusiano kati ya nadharia, sera, utafiti, na utendaji baina ya mifumo hii miwili. Mambo haya yote yanahusiana na hivyo yanastahili kushughulikiwa na kutazamwa kwa pamoja. Kila mhusika katika nadharia, sera, utafiti na utekelezaji wa elimu na lugha anastahili kuchunguzwa na kuelezwa (Brumfit, 1997; Rothery, 1996). Bila maandalizi muafaka huenda elimu ya lugha isifanikiwe. Pana haja ya tafkira na mtazamo mpya wa hali ya lugha katika elimu (Pennycook, 2001). Kwa kufanya hivyo, elimu ya lugha itasaidia kubuni nadharia mpya za ujifunzaji lugha na hivyo kutoa mchango kwa nadharia ya elimu. Elimu ni muhimu kwa kuitunza na kuiendeleza jamii (Kaplan na Baldauf, 1997) na kupitia kwake lugha inaweza kupangwa ili itekeleze majukumu ya kisiasa, kiuchumi na kijamii (Shohamy, 2006). Kupitia mfumo wa elimu, taifa linaweza kukielekeza kizazi chake na wakati huohuo kupanga na kutekeleza aina ya sera ya lugha inayotaka (Fishman, 2006; McGroarty, 2002). Hivyo basi, wataalamu wa elimu ya lugha hawana budi kuchunguza, kuelewa na kueleza namna sera za kijamii zinavyoiathiri elimu na jinsi sera za lugha katika elimu nazo zinavyoweza kuchangia tofauti za kijamii (Tollefson, 2002). Kutokana na maelezo haya, elimu ya lugha ni taaluma ambayo ni muhimu kwa jamii zenye wingi-lugha. Asemavyo Calvet (1999) hakuna sehemu ya ulimwengu ambayo haiathiriki na wingi-lugha. Kutokana na mahitaji ya kiutandawazi, kuenea kwa wingi-lugha kunaashiria umuhimu wa kuwafundisha wanafunzi lugha nyingine kando na ile yao ya asili. Mielekeo ya Elimu ya Kiswahili katika Vyuo Vikuu Nchini Kenya Kiswahili kimefunzwa kwenye vyuo vikuu katika ukanda wa Afrika Mashariki tangu kupatikana kwa uhuru miaka 55 iliyopita. Wakati huo kulikuwa na chuo kikuu kimoja, Chuo Kikuu cha Afrika Mashariki na vyuo vikuu vishiriki vitatu yaani Makerere, Dar es Salaam na Nairobi. Chuo Kikuu cha Dar es Salaam ndicho kilichokuwa na taaluma ya Kiswahili kutokana na kuwepo kwa Idara ya Kiswahili na Taasisi ya Uchunguzi wa Kiswahili. Jumuia ya Afrika Mashariki (JAM) ilipovunjika kila nchi ilipata chuo kikuu cha umma mwaka wa 1970. Chuo Kikuu cha Nairobi nacho kikaanzisha mitaala ya Kiswahili ya kiwango cha shahada ya kwanza. Pamoja na taaluma hii kuongezeka hadhi, kujidhihirisha na idadi ya wanafunzi kupanda, ufundishaji wa masomo ya Kiswahili katika nchi sita zinazounda Jumuiya ya Afrika Mashariki, Tanzania, Rwanda, Burundi, Uganda, Kenya na Sudan Kusini, yameendelea kukumbwa na matatizo mbalimbali. Hatua ya kubuni Tume ya Kiswahili ya Afrika Mashariki imezidisha matumaini ya ufumbuzi wa changamoto hizi. Kwa muda mrefu vyuo vikuu nchini Kenya vilikuwa vichache na vilidhibitiwa na serikali. Kuanzia miaka ya 1990 vyuo vikuu binafsi vichache vilianza kuzuka. Mfumuko wa vyuo vikuu ulishuhudiwa kuanzia mwanzo wa karne ya 21 lakini kasi imezidi kuongezeka tangu mwaka wa 2010. Nchini Kenya kuna vyuo vikuu vya umma 23, vyuo vikuu vishiriki 13 na vyuo vikuu binafsi 37. Takribani vyuo vikuu vya umma vyote vinatoa mafunzo ya Kiswahili ama kama Shahada ya Elimu au Shahada ya Sanaa kuanzia shahada ya kwanza hadi ya uzamifu. Vyuo vikuu vya umma hivi mwaka 2016 vimewadahili wanafunzi 73,000 na vyuo vikuu vya binafsi wanafunzi 48,000. Tukitumia Chuo Kikuu cha Kibabii ambacho ni kichanga tunaweza kupata picha halisi. Kati ya wanafunzi 2905 wa mwaka wa kwanza, wanafunzi 373 (12.8%) ni wa Shahada ya Elimu wanaosomea Kiswahili. Tukiangalia wanafunzi wote kwa jumla tunaona kuwa kati ya wanafunzi 6208 wa shahada ya kwanza katika chuo hiki wanafunzi 962 (15.4%) wamejisajili katika taaluma ya Elimu ya Kiswahili. Idadi ya wanafunzi wanaosomea Kiswahili katika vyuo vikuu inaweza kuwa ya juu zaidi katika vyuo vikuu vikubwa na vinavyowasajili wanafunzi wengi kama Chuo Kikuu cha Kenyatta na Chuo Kikuu cha Moi. Hii ni kusema kila mwaka wanafunzi kama 20,000 wanapata nafasi ya kujifunza Kiswahili katika ngazi ya juu. Vyuo Vikuu zaidi ya 20 vya umma na 6 vya binafsi vina mitaala ya Kiswahili katika ngazi ya shahada ya uzamili na hata uzamifu. Hata hivyo, idadi ya wanafunzi wanaohitimu ni ndogo. Vyuo vikuu vilivyo na kozi za uzamili na uzamifu zinazolenga elimu ya Kiswahili ni Chuo Kikuu cha Moi, Chuo Kikuu cha Sayansi na Teknolojia cha Masinde Muliro na Chuo Kikuu cha Kenyatta. Inasikitisha kuwa katika vyuo vikuu fulani kama kile cha Moi wanafunzi bado wanafunzwa baadhi ya kozi na kuandika tasinifu kwa Kiingereza. Muktadha wa Taaluma ya Elimu ya Kiswahili katika Vyuo Vikuu Taaluma ya elimu ya Kiswahili ni mafunzo yanayotolewa kwa watu wanaotarajia kuwa walimu waliohitimu taaluma ya ualimu. Kiwango kinachotushughulisha hapa ni kile cha shahada ya kwanza kwani licha ya kuwa na wanafunzi wengi ni kikonyo muhimu. Kwa hivyo inafaa tubainishe muktadha wa taaluma ya Kiswahili katika kiwango hiki. Wanafunzi huingia chuo kikuu baada ya kidato cha nne nchini Kenya na kidato cha sita nchini Tanzania na Uganda. Kama ilivyokuwa nchini Kenya kabla ya mfumo wa elimu kubadilika mwaka 1985, wanafunzi wa kidato cha tano na sita Tanzania na Uganda huwa wamepata muda wa mwaka mmoja na nusu kuzingatia kwa kina masomo manne likiwemo la Kiswahili. Uteuzi wa wanafunzi kuingia chuo kikuu nchini Kenya hufanywa kwa kuzingatia vigezo vilivyowekwa na Halmashauri ya Kuwateua Wanafunzi Kuingia Vyuoni. Mpaka hivi karibuni ni mwanafunzi aliyepata alama ya C+ wastani aliyefuzu kuingia chuo kikuu. Lakini kwa sababu ya uchache wa nafasi, wenye alama ya B- tu ndio ambao wamekuwa wakiteuliwa. Hivyo basi wanafunzi wanaoruhusiwa kusomea Kiswahili nchini Kenya huwa na alama ya chini zaidi ya B- (alama 58) kama wameteuliwa na serikali lakini wanaojilipia huweza kuingia mradi wamehitimu kwa alama C+ (alama 55). Na hili ndilo chimbuko la tatizo la uduni wa taaluma ya elimu ya Kiswahili. Tatizo hili linadhihirika kupitia hali ambapo wanafunzi wanaojiunga na vyuo vinavyotoa masomo kwa walimu wa lugha hawana umilisi wa lugha wanayotarajiwa kufundisha. Mitaala ya Kiswahili huwa tofauti katika kila chuo ingawa kinachozitofautisha wakati mwingine huwa ni vichwa tu (Shitemi, 2011). Mitaala hujidhihirisha kupitia idadi ya kozi, maudhui, muda, njia za kufundishia, nyenzo za kufundishia, tathmini, mazingira na miundo mbinu. Kwa jinsi hii mikondo minne ya taaluma ya Kiswahili inajitokeza. Mkondo wa kwanza ni wa wanafunzi ambao waingiapo chuo kikuu wanasomea Shahada ya Sanaa ya Kiswahili. Kwa mujibu wa Shitemi (2011) wanafunzi hao huzingatia masomo mawili ambapo hupewa takribani kozi 28 za Kiswahili katika kipindi cha miaka minne. Mkondo wa pili ni ule wa wale wanaosomea Shahada ya Elimu. Wao huchukua masomo mawili ya kitaaluma likiwemo somo la Kiswahili na somo moja la kitaalamu, yaani elimu. Hawa husomea kozi 14-18 za Kiswahili ambazo hubadilika kutoka chuo kikuu kimoja hadi kingine. Juhudi za Baraza la Vyuo Vikuu Afrika Mashariki (IUCEA) na Tume ya Elimu ya Vyuo Vikuu (CUE) kama inavyonekana kwenye jedwali ni mfumo unaoitwa Credit Accumulation and Transfer System Education-Secondary (Arts) Undergraduate (CUE, 2012). Jedwali 1: Kozi za Kiswahili kwa Shahada ya Kwanza Kiwango cha Kwanza Kiwango cha Pili Utangulizi wa Isimu na Lugha Utangulizi wa Fasihi Historia na Maendeleo ya Kiswahili Utangulizi wa Stadi za Lugha 1 Stadi za Lugha katika Kiswahili Utangulizi wa Nadharia na Mazoezi ya Tafsiri Fonetki na Fonolojia Ujifunzaji wa Lugha ya Pili Kiwango cha Tatu Kiwango cha Nne Uhakiki wa Riwaya na Tamthilia ya Kiswahili Semantiki Nadharia za Uhakiki wa Fasihi Uchanganuzi wa Matini na Usemi Njia za Utafiti katika Lugha na Fasihi Sera na Mpangilio wa Lugha Fasihi Simulizi ya Kiswahili Ushairi wa Kiswahili Kozi za msingi zilizoorodheshwa katika Jedwali 1 kwa programu za Kiswahili katika vyuo vikuu vya ukanda huu wa Afrika Mashariki ni hatua nzuri ya kuhakikisha hakuna mwachano mkubwa katika kozi wanazopewa wanafunzi. Changamoto iliyopo ni kuwa kozi zote, isipokuwa katika vyuo vikuu nchini Tanzania, zimepewa anwani kwa Kiingereza. Kwa hivyo, uwezekano wa kozi nyingine kufundishwa kwa Kiingereza ni mkubwa. Mkondo wa tatu ni mfumo unaotokana na hatua zilizozuka za kukabiliana na lawama kuhusu umilisi duni wa wanafunzi wa Kiswahili wanaohitimu elimu ya chuo kikuu. Baadhi ya vyuo vikuu kama kile cha Moi vimeanzisha kozi ya Shahada ya Sanaa (Kiswahili na Elimu) ambapo wanafunzi wanapewa kozi nyingi kidogo kuliko wale wa shahada ya elimu. Wahakiki kama Shitemi (2011) wamedai kuwa mafunzo haya huimarisha uanataaluma na umilisi wa wanafunzi wa Kiswahili. Kwa miaka mitatu mwandishi wa makala haya alipokuwa mtahini wa nje katika Kitivo cha sanaa Chuo Kikuu cha Moi hakuweza kubaini ubora wa wanafunzi wa mkondo huu kwani kama wale wa Shahada ya Elimu nao pia walidhihirisha matatizo ya kisarufi katika matumizi ya lugha pamoja na udhaifu wa mbinu za kuifundisha. Mkondo wa nne wa taaluma ya elimu ya Kiswahili ni ule ambapo wanafunzi wanaosomea Shahada ya Sanaa Kiswahili na baada ya kuhitimu hurudi chuoni kuchukua Stashahada ya Elimu. Katika masomo haya ya kitaalamu yanayochukua mwaka mmoja mwanafunzi husomea tu masomo ya taaluma ya elimu ambayo yote hufunzwa kwa Kiingereza isipokuwa kozi ya Njia za Kufundishia Kiswahili. Ingawa vyuo vya ualimu huwaajiri wahitimu wachache waliofuzu elimu ya Kiswahili, kama anavyodahili Momanyi (2007) wanafunzi wengi wa Kiswahili katika vyuo vikuu wawe wamesomea njia za kufundishia au la, wanapohitimu, hutafuta kazi za ualimu katika shule za sekondari. Kwa hivyo ubora au udhaifu wa walimu wanaoandaliwa huwa na athari ya moja kwa moja kwa wanafunzi wa Kiswahili katika shule za sekondari wanaotarajiwa kuingia chuo kikuu na ambao ni walimu na wasomi wa baadaye. Jambo linaloleta wasiwasi zaidi ni hatari ya hali duni kushusha ubora wa taaluma katika shahada ya uzamili na uzamifu. Kuimarika kwa elimu ya Kiswahili ni jambo linaloendana na hadhi ya Kiswahili kama wenzo muhimu wa mawasiliano katika sekta zote. Kama anavyosema KemboSure (2013): Idadi ya wanafunzi wanaomba kusomea taaluma ya Kiswahili hasa katika vitivo vya elimu katika vyuo vikuu vyote imeongezeka kwa kiasi kikubwa. Hii imetokea katika muda wa miaka ishirini iliyopita tangu Kiswahili kifanywe somo la lazima mwaka 1985 (Tafsiri yetu). Mbaabu (2005:88) naye akilinganisha maendeleo ya taaluma nchini Kenya na nchi jirani ameonyesha kuongezeka kuimarika kwa Kiswahili nchini Rwanda, Uganda na Burundi. Anabainisha haya kwa kutumia mfano wa Chuo Kikuu cha Kiislamu cha Mbale, Uganda kilicho na masomo ya Kiswahili katika viwango vyote; vyeti, shahada ya kwanza, ya uzamili na ya uzamifu. Nchini Kenya hadhi iliyotokana na tangazo la Kikatiba kwamba Kiswahili ni lugha ya taifa na lugha rasmi ya kwanza ni kitambulisho cha uwezo wa lugha hii (Constitution of Kenya, 2010). Hili limeshinikiza vyuo vikuu kuimarisha taaluma ya elimu ya Kiswahili katika ngazi ya juu ya uzamili na uzamifu. Hata hivyo ni wanafunzi wachache tu hufuzu. Hawa nao huanza kuchagua sehemu fulani tu ya kubobea. Tukitumia mfano wa kozi ya uzamifu ya Chuo Kikuu cha Sayansi na Teknolojia cha Masinde Muliro iliyoandaliwa na mwandishi wa makala haya akishirikiana na Kenneth Simala tunaona hali ambapo wanataaluma huanza kubobea fasihi, isimu na elimu ya lugha. Vyuo vikuu vya Moi, Maseno na Kenyatta husomesha shahada hizi katika vitivo vya elimu na hivyo wanafunzi husomea na kuandika tasnifu kwa Kiingereza. Mazingira ya matumizi ya Kiswahili Sera kuhusu lugha ya Kiswahili inatofautiana katika Nchi Wanachama wa JAM. Nchi zote zina mazingira yanayorutubisha wingi-lugha ambapo kuna lugha za kikoloni hasa Kiingereza, lugha za asili, lugha ya Kiswahili na katika siku za hivi karibuni lugha za vijana. Lugha ya vijana iliyoshamiri sana ni Sheng itumiwayo kwa wingi nchini Kenya. Kwa mtazamo wa Ogechi (2007) Kiswahili kina hadhi ya chini katika masuala ya kimataifa na kisayansi kikilinganishwa na Kiingereza. Ogechi anadahili kuwa kwa upande mwingine Kiswahili kina hadhi ikilinganishwa na lugha za asili. Uchanganuzi wa haraka unafichua kuwa lugha hizi zinatumiwa bila sera wala kanuni za kuongoza utaratibu wa matumizi. Hata hivyo, nchini Kenya lugha ya Kiswahili inatumika sana katika redio, matangazo ya biashara na shughuli za kijamii zinazowajumuisha wanafunzi wa shule za sekondari na vyuo vikuu. Nchini Tanzania na Kenya Kiswahili ni lugha rasmi na ya taifa. Lugha hii inatumiwa katika shughuli za kijamii na rasmi. Lugha hii inashindana na lugha ya Kiingereza, lugha za asili na Sheng. Kama anavyosema Ogechi, lugha ya Kiswahili hutumiwa kufundishia shule za msingi nchini Tanzania. Aidha nchini Kenya ambapo inazungumzwa na takribani 75% ya watu, lugha ya Kiswahili hutumiwa kufundishia katika sehemu za mijini hadi darasa la tatu. Ingawa katika nchi zote za Afrika Mashariki somo hili linatahiniwa katika kidato cha Nne ni nchini Tanzania na Kenya tu ambapo ni somo la lazima katika kiwango cha sekondari. Mazingira ya matumizi ya lugha kwa mujibu wa sera ya lugha katika nchi za Afrika Mashariki hasa Kenya ni kuwa idadi ya watoto wanaotumia Kiswahili kuanzia shule za chekechea hasa katika sehemu za mijini inazidi kwenda juu. Ingawa wengi wao ni wale wanaotumia Kiswahili kama lugha ya pili, wapo watoto hata vijijini mbali na pwani ambao wanatumia Kiswahili tangu wapatapo uwezo wa kuzungumza. Tatizo ni kuwa Kiswahili chao huachana kidogo na Kiswahili sanifu kwa kuwa hutegemea athari katika mazingira yao. Hivyo basi hali ya Kiswahili cha wanafunzi katika vyuo vikuu huathiriwa kwa namna mbili. Kwa mazingira ya darasani na mazingira ya nje ya darasa. Darasani athari kuanzia shule za chekechea hutokana na udhaifu wa utaalamu wa walimu pamoja na umilisi wao duni wa lugha, miundo mbinu kama vile hali ya darasa na upatikanaji wa samani, njia wanazotumia walimu kufundishia na zana za kufundishia (Ogechi, 2007: 90). Matokeo ya hali hii ni kupunguzwa kwa nafasi za kutumia Kiswahili. Aidha katika nafasi ndogo ya matumizi, lugha inayotumiwa aghalabu huwa si Kiswahili sanifu. Hili ni tatizo linalowaandama wanafunzi, walimu wa shule na wahadhiri wa vyuo vikuu. Changamoto zinazoikabili Taaluma ya Elimu ya Kiswahili katika Vyuo Vikuu Mjadala wa hapo juu unadhihirisha changamoto mbalimbali katika taaluma ya elimu ya Kiswahili. Kwanza kabisa umilisi na ufasaha wa Kiswahili wa wanafunzi wengi na hata walimu na baadhi ya wahadhiri ni wa kiwango cha chini. Matumizi ya lugha ya kuandika na kuzungumza hudhihirisha makosa mengi ya kisarufi, matamshi, ufasaha, mtirirko na mshikamano. Aidha ufundishaji wa Kiswahili una shaka hasa pale ambapo njia za kufundishia ni za kinadharia, za kukariri na za kimhadhara. Katika tajriba ya mwandishi wa makala haya ya miaka 30 ni nadra katika vyuo vikuu kushuhudia mafunzo yanayotolewa kwa njia za kimtagusano zinazowashirikisha wanafunzi katika utendaji. Hali kadhalika mazingira ya kufundishia yana matatizo hasa ambapo kuna misongamano ya wanafunzi katika madarasa ya shule na vyuo vikuu. Ni kawaida kupata madarasa ya wanafunzi mia moja katika shule za msingi, sitini katika shule za sekondari na mia tatu au hata zaidi katika vyuo vikuu hasa vya umma. Vilevile muda wanaopata wanafunzi kutumia Kiswahili ni mdogo. Aghalabu huwa ni kwenye mihadhara tu na hapa kupitia kusikiliza. Shughuli nyingi nje ya darasa huendeshwa kwa Kiingereza. Inawezekana basi mwanafunzi kufuzu chuo kikuu bila kutamka neno la Kiswahili darasani. Aidha kwa kuwa hakuna chombo cha kudhibiti na kuelekeza matumizi ya lugha watu hutumia lugha wapendavyo na kueneza matumizi mabaya ya lugha. Pamoja na hayo, si kawaida kushuhudia matumizi ya nyenzo katika mihadhara ya vyuo vikuu. Momanyi (uk 13) analalamikia hali hii kwa kauli kuwa “..ni dhahiri kwamba wahadhiri nchini hawana vifaa vya kisasa vya kufunzia... kama vile vinasa sauti, video, kompyuta na virushia picha viambazani...”. Isitoshe machapisho ya Kiswahili ni machache hususani yale yanayobeba maudhui ya isimu, njia za kufundishia lugha na nadharia. Maandishi haya yanapopatikana, ingawa kwa nadra, wanafunzi hawapendi kuyasoma wala kuyanunua. Momanyi analalamikia suala hili ifuatavyo: Wanafunzi hawa hujiunga na vyuo vikuu kutoka katika shule za upili ambazo hazikuwapa hamasa na ari ya kujisomea wenyewe ili kuimarisha utamaduni wa usomaji miongoni mwao. Wanafunzi wa vyuo vikuu wanapokuwa na ari ya kusoma hujifunga tu na maandishi yanayohusiana moja kwa moja na kozi wanazozisoma. Kuhusu vyanzo mbadala vya machapisho, maandishi kwenye mitandao na tovuti hupatikana kwa lugha kuu za kimagharibi kama Kiingereza. Tatizo hili la tafsiri pia huwaandama wahadhiri katika maandalizi ya masomo. Wengi hulikwepa tatizo la kikwazo hiki kwa kutegemea maandishi waliyopewa na wahadhiri wao vyuoni. Idadi ya wahadhiri na kiwango cha ubora wao ni changamoto nyingine. Mwandishi ameshuhudia wahadhiri pia wakifanya makosa mengi ya lugha wanapotoa mihadhara. Makosa haya aghalabu hutokana na athari za lugha-mama. Linalosikitisha zaidi ni kuwa jambo hili huwaathiri walimu na wataalamu wa kesho. Changamoto nyingine hujitokeza kupitia mazoea ya vyuo vikuu kufunza mitaala ile ile mabadiliko yakiwa machache. Wahadhiri hubadilisha tu anwani hasa huku maudhui yakibakia yaleyale. Uchanganuzi pia unabaini kuwa wahadhiri huzikasimu kozi ili kupata kozi nyingi zenye upeo mdogo. Hata sasa hivi ambapo Tume ya Elimu ya Vyuo Vikuu inashinikiza mapitio ya mitaala na haja ya kila chuo kikuu kudhihirisha upekee wa kozi zake bado mabadiliko ni ya kijuujuu na yasiokita kwenye misingi yoyote ya kinadharia. Kati ya changamoto nyeti ni matatizo ya wanafunzi wenye ulemavu. Nchini Kenya, ni chuo kikuu cha Kenyatta pekee kilicho na mfumo wa kuwafunza wanafunzi wenye ulemavu hasa wale wa kutoweza kuona. Swali tunalojiuliza ni wanafunzi wenye changamoto za kusikia na kuzungumza wanashughulikiwa vipi? Changamoto nyingine yenye uzito ni upungufu wa istilahi katika taaluma ya elimu ya Kiswahili unaowasukuma wahadhiri kuunda istilahi kiholela bila kujali misingi ya kileksikolojia na kileksikografia na hivyo kusababisha mgongano wa maneno na kuzuia uelewa wa wanafunzi. Hitimisho na Mustakabali wa Taaluma ya Elimu ya Kiswahili Maendeleo ya elimu ya lugha kwa jumla yameathiri maendeleo ya elimu ya Kiswahili katika vyuo vikuu vya Kenya. Elimu ya Kiswahili inakua na kubadilika kulingana na mabadiliko yanayotokea katika jamii pana. Taaluma ya Kiswahili inakuzwa ili iweze kuisadia jamii katika majukumu yake ya kimawasiliano. Elimu ya Kiswahili katika vyuo vikuu bado ina nafasi ya kuendelea kupitia uhuishaji wa mitaala yake. Mada zinazofundishwa zinahitaji kupanuliwa ili kukidhi mahitaji ya kimaendeleo katika nchi, Jumuiya ya Afrika Mashariki na ulimenguni. Elimu ya Kiswahili ilenge kuimarisha ujifunzaji ambapo mwanafunzi ndiye anayepewa kipaumbele katika uratibu na utekelezaji wa mtaala. Mwalimu ataendelea na majukumu yake mengine ikiwa ni pamoja na kumwongoza na kumwelekeza mwanafunzi. Stadi muhimu za lugha zifundishwe ili kumpa mwanafunzi nafasi ya kukielewa na kukitumia Kiswahili katika Nyanja na mikutadha ya aina kwa aina. TEHAMA imeshamiri kimatumizi katika elimu. Vyuo vikuu vya Kenya na vile vya nchi nyingine kwenye Jumuiya ya Afrika Mashariki vijizatititi kuifanya TEHAMA kuwa sehemu muhimu sana ya kufanikisha ujifunzaji wa Kiswahili kwenye vyuo vikuu vyake. Licha ya changamoto hizi zote mustakabali wa taaluma ya elimu ya Kiswahili una matumaini. Hata hivyo mafanikio yanategemea juhudi za wataalamu na wapenzi wa Kiswahili za kuweka mikakati itakayohakikisha taaluma ya elimu ya Kiswahili inaimarika. Kati ya mikakati inayohitajika ni kusisitiza matumizi ya njia na nyenzo za kufundishia zinazoendana na wakati na halikadhalika mahitaji ya wanafunzi wa kizazi kipya na jamii ya leo. Kama anavyoshauri Shitemi (2011) pana haja ya serikali za ukanda wa Afrika Mashariki, wahisani na wapenzi wa Kiswahili kuwekeza katika lugha ya Kiswahili kupitia fedha, nguvukazi na miundo mbinu kama vile maktaba na maabara ya lugha. Kwa kuwa Kamisheni ya Kiswahili ya Afrika Mashariki imeanzishwa, asasi hii inapaswa kuratibu ushirikiano katika masuala ya lugha bila kuyumbishwa na upepo wa siasa. Chombo hiki hakina budi kuchukua majukumu ya upangaji wa lugha kisera na kiusanifishaji katika nchi wanachama wa JAM. Shughuli za Kamisheni zitafanikiwa zaidi ikiwa vyama vya Kiswahili vilivyopo na Idara za Kiswahili katika vyuo vikuu zitalivalia njuga suala la kufunza taaluma hii na kuhakikisha kuwa kozi za kitaaluma na kitaalamu za elimu ya Kiswahili zinafunzwa kwa lugha ya Kiswahili. Pamoja na hayo, vyama na idara hizi hazina budi kuelekeza kazi za utafiti na ukuzaji wa mitaala na istilahi pamoja, uundaji wa sera ya lugha, upangaji wa lugha na utekelezaji wa sera zilizopo Pana haja ya kuandaa warsha za mara kwa mara ili kuwapa wataalamu fursa ya kutathmini hali ya taaluma ya Kiswahili. Lakini kinyume na mazoea, ni muhimu njia zipatikane za kuyafuatilia na kuyafanyia kazi maamuzi na mapendekezo. Ni wazi kuwa tathmini ya mitaala inahitajika na ikiwezekana pawe na mwongozo kwa ajili ya kuwasaidia wahadhiri kukuza mitaala yao. Ukuzaji mitaala unapasa ukadirie upya maudhui, muda, nyenzo na mazingira ya mafunzo. Ni muhimu pia kutafuta njia za kukifanya Kiswahili kiwavutie wanafunzi badala ya wao kukichagua tu kama njia ya kupata ajira kwa urahisi. Kuna haja ya kujumuisha maudhui yanayoendana na mahitaji ya jamii ya karne ya 21. Muhimu zaidi ni kuwa mitaala iandikwe na kufunzwa kwa Kiswahili. Imebainika wazi kuwa chanzo cha matatizo ya taaluma ya Kiswahili ni maandalizi ya walimu. Hivyo basi mafunzo ya ualimu kabla na baada ya kufuzu yafanyiwe mageuzi na yatiliwe mkazo. Aidha ni muhimu wasomi waliopo wajizatiti kufanya utafiti na kuchapisha maandishi yatakayokimu mahitaji katika ngazi zote za taaluma ya elimu ya Kiswahili. Hata mitaala iwe bora kiasi gani, haiwezi kuleta ufanisi bila wahadhiri. Ipo haja basi ya kuongeza idadi ya wahadhiri wa Kiswahili katika vyuo vikuu. Hatua ya kwanza ya kufanikisha haya ni kuimairsha mafunzo na idadi ya wanafunzi wa shahada ya uzamili na uzamifu. Kwa sababu ya upungufu wa rasilimali, inashauriwa wahadhiri, machapisho na wasimamizi wa utafiti watumiwe na vyuo vikuu kwa ushirikiano. Ingefaa kama kila mhadhiri wa Kiswahili angekuwa na mafunzo katika elimu ya Kiswahili. Njia za kufundishia ambapo mafunzo yanazingatia sarufi na kupuuza stadi za lugha na ufasaha ziepukwe. Badala yake zitumiwe njia zinazokita katika nadharia za ubunilizi, mtagusano na mawasiliano. Aidha, matumizi ya teknolojia kufundishia lugha yapewe mkazo. Hatuna budi kuwashurutisha wahadhiri kutumia vifaa na vyanzo vya maudhui kama vile tovuti na maandishi ya kieletroniki. Kama ilivyo katika taaluma kama za uanasheria, uhasibu na uuguzi, taaluma ya Kiswahili pia inahitaji chombo cha kudhibiti taaluma na uanataaluma ili kuhakikisha ubora wa kiwango cha juu. Pamoja na hili, asasi mbalimbali zapaswa kuiga hatua ya Shirika la Utangazaji la Nation la kubuni chombo cha kudhibiti ubora wa lugha. Hatua iliyopigwa kuzidisha idadi ya istilahi katika Kiswahili hivi sasa ni matokeo ya kazi za Baraza la Kiswahili la Tanzania (BAKITA). Kamisheni ya Kiswahili Afrika Mashariki inabidi iendeleze na kuelekeza juhudi za kuzalisha istilahi katika taaluma ya elimu ya Kiswahili na taaluma nyinginezo. Marejeleo Anderson, S. R. (1985). Phonology in the Twentieth Century: Theories of Rules and Theories of Representations. Chicago: The University of Chicago Press.Brumfit, C. (1997). The teacher as educational linguist. In L.van Lier & D. Corson (wah.), Encyclopedia of Language and Education, Tol. 6: Knowledge about Language (uk. 163–172). Boston: Kluwer Academic Publishers. Calvet, L.-J. (1999). Pour une écologie des langues du monde [Towards an Ecology of the World’s Languages]. Paris: Plon. Christie, F. (1994). Developing an educational linguistics for English language teaching: A systemic functional linguistic perspective. Functions of Language 1(1): 95–127. Corson, D. (mh.) (1997). Encyclopedia of Language and Education (vols. 1–8). Boston: Kluwer. Fishman, J. A. (2006). Language policy and language shift. In T. Ricento (mh.), An Introduction to Language Policy: Theory and Method (pp. 311–328). Malden, MA: Blackwell Government of Kenya (2010) The Constitution of Kenya. Nairobi: Government Printer. Kaplan, R. B. na Baldauf, R. B. (1997). Language Planning: From Practice to Theory. Clevedon, UK: Multilingual Matters. Kembo-Sure, E. (2013). Literacy, language and liberty:The cultural politics of English as official language in Africa. Eldoret: Moi University Press. Halliday, M. A. K. (2001). New ways of meaning: The challenges to applied linguistics. In A. Fill & P. Muhlhausler (wah.), The Ecolinguistics Reader: Language Ecology and Environment (uk. 175–202). New York: Continuum. First published in Journal of Applied Linguistics 6(1990), uk. 7–36. Hornberger, N. H. (2001). Educational linguistics as a field: A view from Penn’s program on the occasion of its 25th anniversary. Working Papers in Educational Linguistics 17(1–2): 1–26. Hult, Francis M. 2008. “The history and development of educational linguistics”. In: Bernard Spolsky and Francis M. Hult (wah.). Handbook of educational linguistics. Oxford: Blackwell, 10 24. Hymes, D. H. (1974). Foundations in Sociolinguistics: An Ethnographic Approach. Philadelphia: University of Pennsylvania Press. Hymes, D. H. (1980). Language in Education: Ethnolinguistic Essays. Washington, DC: Center for Applied Linguistics Markee, N. (1990). Applied linguistics: What’s that? System 18(3): 315–323. Mbaabu, I. (2005). “Mchango wa Taasisi ya Uchunguzi wa Kiswahili (TUKI) katika Uendelezaji na Ukuzaji wa Kiswahili.” Kiswahili 68:84-93. McGroarty, M. (2002). Evolving influences on educational language policies. In J. W. Tollefson (ed.), Language Policies in Education: Critical Issues (pp. 17–36). Mahwah, NJ: Lawrence Erlbaum. Momanyi, C. (2007). Naafasi ya Kiswahili katika Elimu ya Vyuo Vikuu Nchini Kenya. Katika Kimani Njogu, (Mha). Kiswahili na Elimu Nchini Kenya. Nairobi: Twaweza Communicationa na CHAKITA- Kenya. Mulokozi, M.M. 2005. “Miaka 75 ya Taasisi ya Uchunguzi wa Kiswahili (1930-2005).” Kiswahili 68: 1-28. Ogechi, O. N. (2007). Sheng as a Youth Identity Marker: Reality or Misconception. Katika: Kimani Njogu (Mh.) (2008). Culture, Performance and Identity Paths of Communication in Kenya. Art Culture and Society Toleo 2. Nairobi: Twaweza Communications. Pennycook, A. (2001). Critical Applied Linguistics: A Critical Introduction. Mahwah, NJ: Lawrence Erlbaum. Phillipson, R. (1992). Linguistic Imperialism. Oxford: Oxford University Press. Rothery, J. (1996). Making changes: Developing an educational linguistics. In R. Hasan & G. Williams (wah.), Literacy in Society (uk. 86–123). London: Addison Wesley Longman. Shitemi, N.L. (2011) Kubidhaisha na Kuwezesha Lugha Kama Sarafu ya Kiuchumi na Kijamii: Kielelezo cha Taaluma za Kiswahili na Tafsiri. Eldoret: Moi University Press. Shohamy, E. (2006). Language Policy: Hidden Agendas and New Approaches. New York: Routledge. Spolsky, Bernard. (1971). “The limits of language education”. The Linguistic Reporter 13 (3), 1-5. Spolsky, Bernard. (1974). “The Navajo Reading Study: An illustration of the scope and nature of educational linguistics”. In: Jaques Quistgaard, Helge Schwarz and Henning Spang-Hanssen (wah.). Applied linguistics: Problems and solutions. Proceedings of the Third Congress on Applied Linguistics, Copenhagen, 1972. Heidelberg: Julius Groos Verlag, 553-565. Spolsky, Bernard. (1978). Educational linguistics: An introduction. Rowley, MA: Newbury House. Spolsky, Bernard. 2008. “Introduction”. In: Bernard Spolsky and Francis M. Hult (eds.). The handbook of educational linguistics. Oxford: Blackwell, 1-9. Strevens, P. D. (1980). Who are applied linguists and what do they do? A British point of view offered upon the establishment of AAAL. In R. B. Kaplan (mh.), On the Scope of Applied Linguistics (kr. 28–36). Rowley, MA: Newbury House. Tollefson, J. W. (2002). Introduction: Critical issues in educational language policy. In J. W. Tollefson (ed.), Language Policies in Education: Critical Issues (pp. 3–15). Mahwah, NJ: Lawrence Erlbaum. Van Lier, L. (1994). Educational linguistics: Field and project. In J. E. Alatis (ed.), Georgetown University Roundtable on Language and Linguistics 1994 (pp.197–209). Washington, DC: Georgetown University Press. Van Lier, L. (1997). Apply within, apply without? International Journal of Applied Linguistics 7(1): 95– 105 Muundo na Tathmini ya Programu ya Kiswahili na Mawasiliano katika Chuo Kikuu cha Laikipia Sheila Pamela WANDERA-SIMWA Utangulizi Makala hii inatathmini programu moja katika mtaala wa Kiswahili katika Chuo Kikuu cha Laikipia nchini Kenya. Makala inajadili muundo wa programu hiyo na kutoa mapendekezo kuhusu kanuni, mchakato na uongozi wa mabadiliko ya kuunda kozi na mtaala wa Kiswahili katika vyuo vikuu. Miongoni mwa hoja muhimu zinazozingatiwa ni pamoja na falsafa ya kuandaa kozi ya Kiswahili. Makala inajishughulisha na muundo na tathmini ya Programu ya Kiswahili na Mawasiliano katika Chuo Kikuu cha Laikipia, nchini Kenya. Programu ya Kiswahili na Mawasiliano ilianzishwa kwa minajili ya kuwaandaa wanafunzi wawe na uwezo wa ufahamu na mawasiliano katika Kiswahili. Programu hii imefumwa ili kuchota kutoka kwa taaluma ya Kiswahili na ile ya Mawasiliano. Mchakato wa kuandaa na kutathmini Programu ya Kiswahili na Mawasiliano umejishughulisha na suala la kimsingi, ambalo ni: ni nini amana ya elimu ya Kiswahili katika Chuo Kikuu? Tume ya Elimu ya Vyuo Vikuu nchini Kenya inapendekeza lini, namna na wahusika katika kuandaa na kutathimini mitaala ya vyuo vikuu. Matarajio ya Tume ya Elimu ya Vyuo Vikuu yanaambatana na mahitaji ya viwango vya kimataifa yanayoweka misingi ya kuimarisha mitaala ya vyuo vikuu kwa kuitathimini kila baada ya kipindi fulani, aghalabu miaka mitano. Kwa kurejelea hali hizi mbili, makala hii inahoji kwamba Programu ya Kiswahili na Mawasiliano katika chuo kikuu cha Laikipia imetimia wakati wa kutathminiwa kwa minajili ya kuimarishwa kwa kuwa tayari imemaliza mkondo mmoja wa miaka minne, na wanafunzi wake wa kwanza tayari wamefuzu na kwa sasa wamo katika shughuli mbalimbali za kukitumia na kukiendeleza Kiswahili katika nyanja anuai za jamii. Nadharia ya Uundaji na Uhuishaji wa Mtaala: Kanuni na Mchakato Wataalamu mbalimbali wameshughulikia jinsi ya kuandaa na kutathmini mitaala ya elimu (Taz. Bobbit, 1918, 1924; Ralph Tyler, 1949; Smith n.w, 1950; Taba, 1962; Stenhouse, 1975; Schwab, 1970; na Reid, 1999). Kila mmoja wa wataalamu hawa ametoa mchango wake kuhusu uundaji na tathmini ya Mitaala. Maoni yao yanasaidia katika kutafakari juu ya mchakato wa kutathmini Programu ya Kiswahili na Mawasiliano katika Chuo Kikuu cha Laikipia. Shughuli ya kutathmini mitaala ina viwango mbalimbali vinavyotegemeana. Kwa mfano, Shwaib (1970) anashikilia kuwa ni muhimu kuoanisha nadharia ya mitaala na hali halisi katika jamii. Shwaib ana msimamo kuwa uandaaji wa mitaala ni zoezi linalohusisha wanafunzi na elimu, na hivyo basi linahitaji njia na mbinu mpya zitakazoliendeleza kwa umakini. Pana umuhimu wa kubadilisha mifumo ya mitaala kutegemea maendeleo ya kijamii. Kila mtaala unatarajiwa kuzingatia hali ilivyo kijamii katika uundaji na tathmini yake (Reid 1999). Kutokana na mitazamo ya wataalamu, uundaji na tathmini ya mitaala ni suala la kijamii na kisiasa ambalo linahitaji makini. Mitaala ya vyuo vikuu haina budi kuzingatia nadharia na uhalisia katika uundaji wa silabasi na programu mbalimbali. Chuo kikuu cho chote kinawajibika kwa jamii na wanafunzi wake kuandaa mitaala ambayo inaakisi uhalisia wa mambo yalivyo. Isitoshe, inatarajiwa kwamba kila chuo kikuu kiitathmini mitaala yake kila baada ya kipindi fulani. Mitaala ambayo inatumiwa kwa muda mrefu bila kufanyiwa marekebisho na kutiwa upya ina maana kwamba haiendani na ukuaji na mabadiliko ya kasi yanayotokea katika jamii. Ni katika mtazamo huu ambapo makala hii inatathmini Programu ya Kiswahili na Mawasiliano katika Chuo Kikuu cha Laikipia. Katika vyuo vikuu duniani, mitaala inayoundwa ni lazima kuafikiana na mahitaji ya jamii na wanafunzi, pamoja na matarajio ya taifa. Hii ina maana kwamba suala la uundaji mtaala linafaa kuzingatia upya na mageuzi ili kuendana na mabadiliko ya kasi yanayotokea katika jamii. Isitoshe, mtaala unaoundwa unahitaji kuzingatia Mpango Mkakati wa chuo kikuu husika. Programu na kozi zinazounda mtaala zifumwe kwa namna ambayo inawasaidia wanafunzi kufikia malengo yao ya ujifunzaji. Ufanisi katika kuandaa mtaala ufaao unahitaji umakini wa hali ya juu. Hivyo, ni muhimu kutenga muda, nguvu kazi na utaalamu unaohitajika. Ni muhimu kuzingatia hayo ili kuhakikisha kwamba mtaala utakaopangwa unatosheleza mahitaji ya wadau wote. Ili kufanikiwa kuandaa kozi, programu na mtaala mzuri, kuna mambo ya kimsingi ambayo hayana budi kufuatwa: Mtaala ni mwongozo wa ujifunzaji ambao mwalimu hutumia kumwelekeza mwanafunzi. Hivyo basi, mtaala umlenge mwanafunzi: shughuli za mwalimu ziwe za kumsaidia mwanafunzi kufanikisha ujifunzaji. Mwalimu ateue na kutumia njia na mbinu za ufundishaji ambazo zinavutia, zinarahisisha na zinaongozana na kuelekezana katika kumfanya mwanafunzi apate stadi zinazohitajika kwa ajili ya maisha ya baadaye. Ingawa juhudi zinafanywa kumpa mwanafunzi uhuru wa kujifunza, hilo litafanikiwa tu pale ambapo mada ni za kuvutia, zina muwala na mantiki, na zenye umuhimu kwake. Mwanafunzi asitatizike kutokana na kutakiwa kujifunza mambo ambayo hayahusiani na maisha yake na ya jamii anamoishi. Vilevile ni muhimu kwa mwanafunzi kupewa fursa ya kujifunza stadi za maisha ya taaluma katika mazingira yafaayo. Mazingira ya darasani, chuoni na jamii pana yaweze kurahisisha ujifunzaji. Mazingira yasiyofaa yatamtatiza mwanafunzi na kumfanya akate tamaa. Hata ingawa mwanafunzi anaruhusiwa kujiamulia namna ya kujifunza, kuna mambo ambayo hana budi kuelekezwa. Mwalimu na wahusika wengine wahakikishe kwamba mbali na mada zifaazo na mazingira stahiki, mwanafunzi vilevile adhihirishiwe muda wa kozi kwa siku, wiki na muhula, na matarajio ya ujifunzaji pamoja na ukadiriaji wa yale yaliyopatikana kutokana na utaratibu mzima. Aidha, ni muhimu kwa mtaala kubainisha ithibati atakayoipokea mwanafunzi atakapofikia mwisho wa programu anayosomea. Kwa mfano, ikiwa mwanafunzi anabobea katika Shahada ya Kwanza katika Mawasiliano ya Kiswahili, basi hili liwe dhahiri kwake kwamba atapata shahada hiyo. Mbali na shahada kudhihirisha alichokisomea, mtaala umwelekeze mwanafunzi kuelewa kwamba ithibati nyingine vitakuwa vyeti na stakabadhi nyingine kuonyesha aina ya kozi katika programu kwa kila wiki, muhula na mwaka. Mahitaji haya yanajenga uwazi na kumfanya mwanafunzi afahamu anachotarajiwa kukifanya. Kwa upande mwingine, mfumo huu wa mtaala unamwonyesha mwajiri au mtu mwingine yeyote aliye na hamu kujua undani wa programu husika. Ni rahisi kwa mwanafunzi aliye na vitambulisho hivi kuweza kujiendeleza katika chuo kikuu kingine anachokitaka. Kote ulimwenguni, mitaala ya elimu sasa hivi inaundwa kwa kuzingatia mahitaji na miongozo itolewayo na mamlaka mbalimbali. Kwa mfano, Jumuiya ya Afrika Mashariki sasa hivi ni Eneo Sawa la Elimu ya Juu. Hii ina maana kwamba elimu itolewayo kwenye taaluma sawa katika chuo kikuu kimoja katika Nchi Mwanachama inastahili kuwa inafanana au kukaribia kufanana na kiwango hichohicho katika Nchi Mwanachama nyingine. Kwa mfano, Mitaala ya Kiswahili kwa Shahada ya Sanaa inahitajika kuwa inayofanana katika Nchi za Jumuiya ya Afrika Mashariki. Huku kufanana hakuna maana kwamba kozi ziwe zilezile ambazo zimeigwa kutoka nchi moja hadi nyingine. Kozi zinaweza kutofautiana kutegemea mahitaji ya kila nchi, lakini mambo ya kimsingi kama vile mfumo na muundo wake yaweze kulingana na kuwa sawa. Ili kuhakikisha hili limefanyika, Baraza la Elimu ya Vyuo Vikuu Afrika Mashariki (Inter-University Council for East Africa - IUCEA) lina dhamana ya kutoa mwongozo katika kiwango cha kikanda. Kwenye kila nchi, kuna Mabaraza au Tume zinazohitajika kuhakikisha ubora wa viwango vya elimu inayotolewa na vyuo vikuu. Hivyo basi, mitaala ya vyuo vikuu vya Afrika Mashariki inatarajiwa kuzingatia mahitaji ya kikanda na kitaifa, pamoja na miongozo ya mamlaka mbalimbali katika ngazi tofautitofauti. Mtaala ni chombo na kifaa chenye uchangamano wa hali ya juu, kinachokua na kubadilika na kinachohitaji umakini wa kukitathmini mara kwa mara ili kuhakikisha kinafaa kutumiwa. Hivyo, maandalizi ya upangaji na uundaji wa mtaala yanahitaji kuzingatiwa kwa makini. Miongoni mwa kanuni za kuzingatia katika mchakato wa kuandaa mtaala ni pamoja na: Mamlaka za kitaifa, kikanda na kimataifa zinazoshughulikia taaluma husika; Vyombo vya kuweka na kudhibiti ubora wa viwango vya elimu; Serikali kuu; Mabadiliko na ukuaji katika maarifa ya elimu husika; Hali halisi ya jamii na taaluma husika; vi. Vifaa vinavyohitajika kutumika na kufanikisha ufundishaji na ujifunzaji; Mageuzi katika mazingira na hali ya ufundishaji na ujifunzaji; Matarajio ya jamii kuhusu taaluma na majukumu ya vyuo vikuu; Mabadiliko ya wanafunzi katika vyuo vikuu; x. Sera na rasilimali za vyuo vikuu husika; xi. Sera na rasilimali ya Idara au Kitivo; xii. Idadi na viwango vya rasilimali-watu; xiii. Mafanikio na changamoto ya wanafunzi waliofuzu kutokana na kozi na programu husika. Hivyo basi, inabainika hapa kwamba kuandaa mtaala wa chuo kikuu ni mchakato mrefu na mgumu: unahitaji kuzingatia mambo mengi tofauti yanayohusiana. Uongozi katika Mchakato wa Kuandaa Mtaala Mchakato wa kuandaa mtaala unapitia hatua mbalimbali na ni shughuli inayowahusisha watu na makundi mbalimbali. Ni muhimu kuhakikisha kwamba kuna kiongozi wa kuelekeza kazi zinazofanywa na watu na makundi katika kila hatua. Kiongozi huyo atakuwa na majukumu muhimu sana ya kutekeleza ili kukidhi matarajio ya wadau wa pale chuoni na wengine nje ya chuo kitaifa, kikanda na kimataifa. Mchakato wa kuandaa mtaala unahitaji rasilimali za kutosha na muda mrefu ili kufanikisha shughuli nzima. Hii ndiyo maana kuandaa mtaala ni mchakato unaohitaji uongozi thabiti ili kuhakikisha malengo yametimia (Cohen, 2005; Kotter & Cohen, 2002). Wataalamu hawa wanafafanua awamu tatu za kimsingi kuhakikisha mchakato wa kuandaa mtaala umekamilika ilivyokusudiwa: kwanza ni kuandaa mazingira muafaka ya mabadiliko; Pili, ni kushirikisha wadau katika Idara au Kitivo; Tatu, kutekeleza mabadiliko katika mtaala. Hatua ya kwanza muhimu ni kupata maoni mbalimbali ya wahusika. Maoni hayo yajadiliwe na kukubaliwa kwa njia ya uwazi na uhuru. Walimu na wanafunzi washirikishwe katika kutoa maoni kuhusu mabadiliko kwenye mtaala. Watumishi na wanafunzi walioko na waliofuzu waombwe kufanya tathmini ya mtaala husika, huku wakizingatia utoshelevu wake. Kiongozi wa mtaala asianze shughuli akiwa na lengo la kufanya mabadiliko, bali mwanzo mzuri uwe mafanikio au changamoto za mtaala uliopo au unaotakiwa kuundwa. Huu utakuwa msingi mzuri sana wa kuamua kama pana haja ya kufanya mabadiliko au kuunda mtaala mpya kwa kuzingatia mahitaji ya wadau wakuu. Vilevile waajiri wa wanafunzi waliofuzu kutokana na mtaala wanaweza kutoa maoni yao kuhusu utendaji kazi wao. Mtaalamu kutoka nje ya chuo kikuu anaweza pia kushirikishwa kufanyia mtaala tathmini na kutoa mapendekezo. Isitoshe, miongozo inayotolewa na mamlaka mbalimbali inaweza kutumika kuonyesha matarajio katika mchakato mzima. Baada ya kupata maoni ya ndani na ya nje ya wahusika kwenye mabadiliko, mtaala unaweza kufanyiwa mabadiliko au kuundwa upya. Mtaala mpya nao ufanyiwe majaribio kabla ya kuanza kutumika. Kutokana na matokeo, mtaala unaweza kuimarishwa na hivyo kuanza kutumika. Katika hatua hizi zote ni muhimu kuwashirikisha walimu na wanafunzi kwa kuwa ndio wahusika wakuu katika utekelezaji wake. Mtaala utekelezwe kwa kuzingatia matarajio ya wanafunzi na jamii, na hatimaye tathmini ifanywe kukadiria mafanikio na changamoto zake. Maoni na mapendekezo ya mara kwa mara yazingatiwe na kuthaminiwa katika mchakato mzima. Muundo wa Programu ya Kiswahili na Mawasiliano Programu ya Kiswahili na Mawasiliano katika Chuo Kikuu cha Laikipia imeandaliwa ili kuwatayarisha wanafunzi ambao wanaweza kujieleza mwafaka katika lugha ya Kiswahili. Wanafunzi wanaoandaliwa kupitia mafunzo na ambao wanafuzu katika programu hii wanatarajiwa kuitumikia jamii kupitia kufanya ajira katika mashirika ya vyombo vya habari, taasisi mbalimbali za elimu, hospitali, mashirika ya kiserikali na yasiyo ya kiserikali na ambayo yanahusika na mawasiliano kwa umma, kazi za nyanjani ambazo zinahusisha mawasiliano na wananchi wa kawaida, na biashara. Umuhimu wa programu hii unabainika hasa inapozingatiwa kuwa Kiswahili ni Lugha Rasmi na Lugha ya Taifa nchini Kenya. Isitoshe, Kiswahili kwa sasa kinatambuliwa kuwa mojawapo ya Lugha Rasmi za Jumuiya ya Afika Mashariki (JAM). Hivyo basi, lugha hii inanuiwa kuleta utangamano wa kitaifa na kikanda, na kuchangia kupatikana maendeleo endelevu katika nchi za JAM. Kozi zinazofundishwa katika Programu ya Kiswahili na Mawasiliano ni hizi zifuatazo: Mwaka wa Kwanza: Muhula wa Kwanza Kodi ya Kozi Jina la Kozi M Z/M CF Kati ya kozi 48 zinazotolewa kwa wanafunzi wa Programu ya Kiswahili na Mawasiliano, kozi sita zimeazimwa kutoka kwa Programu ya Shahada ya Elimu bila kufanyiwa marekebisho yo yote. Kozi hizo ni: KISW 111: Misingi ya Lugha na Isimu; ii. KISW 112: Historia na Maendeleo ya Kiswahili; iii. KISW 121: Misingi ya Fasihi na Uhakiki; iv. KISW 122: Fonetiki na Fonolojia ya Kiswahili; KISW 221: Mbinu za Mawasiliano na Matumizi ya Lugha katika Kiswahili; vi. KISW 323: Mbinu za Uhariri katika Kiswahili Hizi ni kozi za kimsingi ambazo mwanafunzi yeyote wa Kiswahili anahitaji kuzifahamu katika safari yake ya taaluma ya Kiswahili. Pamoja na kozi sita hizo, mwanafunzi yeyote katika chuo kikuu cha Laikipia sharti awe na msingi katika mafunzo ya tarakilishi, na aelewe masuala ya kimsingi ya haki za binadamu na uraia kwa jumla. Pamoja na hizo, mwanafunzi huyo, pia kama wanafunzi wengine wa chuo kikuu cha Laikipia, hufunzwa kozi moja ya kimsingi ya mawasiliano katika Kiingereza. Hivyo, kuna jumla ya kozi tatu muhimu ambazo ni: HURI 111: Human Rights; ii. COMP 111: Introduction to Computer Applications; COMS 111: Communication Skills Kozi nyingine 40 zilizosalia ni zile zinazomtayarisha mwanafunzi katika uwanja wa habari na mawasiliano, hususan katika lugha ya Kiswahili. Hii Programu ya Kiswahili na Mawasiliano iliandaliwa mwaka wa 2010 hadi 2011, na ikapitia hatua zote kama inavyoelekezwa na Tume ya Elimu ya Vyuo Vikuu nchini Kenya. Maelekezo hayo ni sharti kufuatwa kabla kozi yoyote ile kukubalika kufundishwa katika chuo kikuu. Programu ya Kiswahili na Mawasiliano ilipata wanafunzi wake wa kwanza mwaka 2012, na wakapitia kozi zote ziliko hapo juu. Kama anavyosema Cornbleth (1990), mitaala huandaliwa kusudi ipitiwe na wateja ambao katika muktadha huu ni wanafunzi wa programu ya Kiswahili na Mawasiliano. Kama inavyodhihirika katika mtalaa huu, katika Mwaka wa Tatu, Muhula wa Tatu, kuna kozi ya mazoezi nyanjani ambayo inawashurutisha wanafunzi kwenda kupata tajiriba ya kikazi katika mashirika husika. Kwenda nyanjani kwa wanafunzi wa kwanza wa programu hii ambao walikuwa 35, kuliibua sababu za lazima za kutathmini Mtaala huu kwa minajili ya kuuimarisha. Ripoti kutoka kwa wasimamizi nyanjani, ambao ndio wapokezi wa wanafunzi wanaoandaliwa, wahadhiri waliowatahini wanafunzi wakiwa nyanjani, wanajamii, hali kadhalika wanafunzi wenyewe kutokana na tajiriba yao kule nyanjani, zote kwa pamoja zimechangia pakubwa katika kutathmini programu ya Kiswahili na Mawasiliano. Schwaib (1970) anapendekeza kuwa: ili Mitaala wowote ule uimarike sharti kuwe na kamati tendaji itakayotekeleza uimarishaji. Kamati hii sharti ihusishe mambo matano ambayo huzingatiwa wakati wa maandalizi: waalimu, wanafunzi, yanayofunzwa, wanajamii na utekelezwaji. Mambo haya matano ni muhimu sana kwani huzua mbinu itakayotumika na kamati tendaji kupata maoni kutoka kwa wadau wote wanaohusika. Maoni haya hatimaye huchangia katika hoja na sababu zinazotolewa kuhusu Mitaala husika na hatimaye kuongoza marekebisho yanayofanywa. Majadiliano ni muhimu kwa sababu ndiyo mbinu ambayo kamati tendaji huchota wawakilishi wa wadau wote. Maoni ya wadau wote sharti yazingatiwe katika kutoa maamuzi kuhusu mtalaa husika. Majadiliano husaidia katika kufikia hatima ya maandalizi ya Mitaala. Matokeo ya majadiliano ni uamuzi wa matendo fulani kuhusu hali ilivyo, hali inayowavukisha wanamitaala katika kiwango cha kutenda, tofauti na kufafanua kama walivyokuwa wakifanya hapo awali. Matokeo ya kutenda ndiyo yaliyo na manufaa kwa umma kwa sababu ndiyo yanayotekeleza mapendekezo. Tathmini ya Programu ya Kiswahili na Mawasiliano ya Chuo Kikuu cha Laikipia Kutokana na maoni yaliyopatikana kutokana na wanafunzi wa Programu ya Kiswahili na Mawasiliano walioenda nyanjani, mambo kadhaa ya kimsingi yalijitokeza. Hoja zilizoibuka ni muhimu sana katika tathmini ya programu hii. Wasimamizi wa mashirika mbalimbali waliwachangamkia sana wanafunzi wa Programu ya Kiswahili na Mawasiliano na wakakiri kuwa wanafunzi wale walikuwa na nidhamu katika kazi zao. Aidha, ujenzi wa wanafunzi wa maadili katika utendakazi ulikuwa wa hali ya juu. Ilibainika pia, kuwa wanafunzi hao walikuwa na ari ya kutaka kujifunza mengi, ishara kuwa hawakuwa wamekumbana na mambo hayo chuoni, hasa masuala yanayohusiana na vifaa maalumu kama kamera mbalimbali na programu za tarakilishi zinazohusiana na mawasiliano. Ingawa wanafunzi walidhihirisha sifa nzuri za kiutendakazi, ilitajwa kwamba tajiriba yao ya kimazoezi ilikuwa finyu mno. Kwa upande wa wanafunzi, licha ya kuwa walipambana na hali ilivyokuwa, na kutia bidii zaidi ili kuficha upungufu wao, waliweza kukiri kuwa walipungukiwa katika maeneo fulani. Ripoti hiyo iliyotoka kwa wadau ilisababisha uhitaji wa kutathmini programu hii ili kuiimarisha zaidi. Hatua ya kwanza, kama inavyopendekezwa na Tume ya Elimu ya Vyuo Vikuu nchini Kenya ni kujitathmini mwanzo. Tathmini ya kibinafsi ilihusisha wahadhiri, wanafunzi na wasimamizi nyanjani. Kuna mambo kadha wa kadha yaliyotajwa kuwa muhimu sana na yanayofaa kuendelezwa kwenye programu hii. Kwanza, kozi nyingi za Mwaka wa Kwanza zilielezwa kuwa zilikuwa zimepangwa kikamilifu na zilikuwa na umuhimu mkubwa kwa mwanafunzi. Kozi hizo zinazofunzwa katika Mwaka wa Kwanza zinamtambulisha mwanafunzi kwa hii Programu ya Kiswahili na Mawasiliano inavyostahiki. Uhusiano kati ya dhana za kimsingi za programu hii na zile za kitaaluma umejitokeza barabara. Pili, kozi ya mazoezi nyanjani (KIMS 326) ni mwafaka kwa sababu inampa mwanafunzi ujuzi, tajriba ya kikazi na nafasi bora ya kujikuza katika kuwasilisha habari zozote zile kwa lugha ya Kiswahili, kutegemea matakwa ya wadau. Hili ni muhimu kwa sababu wanafunzi wanaandaliwa kwenda kufanya kazi katika jamii. Tatu, Programu ya Kiswahili na Mawasiliano inashirikisha vipengele vya isimu na mawasiliano kikamilifu. Kwa mfano, kozi za isimu zinajitokeza bayana katika KISW 111, KISW 122, KIMS 111, KIMS 311, KIMS 321 na KIMS 411, ilihali kipengee cha mawasiliano kinajitokeza katika kozi kama vile KIMS 313, KIMS 325 na KIMS 414. Nne, ijapokuwa programu hii imekusudiwa kuwaandaa wanafunzi katika ajira zinazohusu mawasiliano katika Kiswahili, programu hii pia inampa mwanafunzi ujuzi na stadi mwafaka, zitakazomwandaa kuwa Mtaalamu wa Kiswahili katika nyanja ya usomi. Tano, Programu ya Kiswahili na Mawasiliano inatambulika na kudhaminiwa kimataifa. Hali hii inadhihirika kutokana na kuwepo ushirikiano baina ya Idara ya Usomilugha na Mawasiliano katika Chuo Kiukuu cha Laikipia na Idara ya Lugha, Fasihi na Utamaduni ya chuo Kikuu cha Karlstard, nchini Austria. Ushirikiano huu unahusisha kubadilishana walimu na wanafunzi kwa muda wa wiki sita. Licha ya sifa nzuri zilizopatikana kuhusiana na Programu ya Kiswahili na Mawasiliano, mambo fulani yalijitokeza na ambayo yanahitaji kushughulikiwa. Kwanza, ilibainika kuwa maelezo ya baadhi za kozi ni chapwa na hayamwelekezi msomaji kuelewa nini hasa kinafundishwa. Kwa mfano: KIMS 226: Usimamizi na Utathmini wa Miradi; KIMS 314: Lugha, Mawasiliano na Mahusiano Mema; iii. KIMS 324: Kiswahili, Mawasiliano na Teknolojia ya Mtandao; iv. KIMS 413: Jinsia na Mawasiliano. Tatizo la maelezo ya kozi hizi ni kwamba hayatoi ufafanuzi au mdokezo ambao unahitajika kumsaidia msomaji kuelewa nini haswa akitarajie katika wakati wa kufundishwa. Hii ina maana kwamba huenda wanafunzi watarajiwa wakakosa kuzielewa na hivyo wasichague kusoma Kiswahili katika Chuo Kikuu cha Laikipia. Mbali na maelezo yasiyotosheleza, kuna pia mambo mengine ambayo nayo yanahitaji kushughulikiwa wakati wa mkakati wa kuziimarisha kozi katika Programu ya Kiswahili na Mawasiliano. Kwanza, kuna baadhi ya kozi ambazo mada zake haziafikiani na maelezo yanayotolewa. Mifano miwili ni: KIMS 112: Mawasiliano katika Utamaduni wa Kiafrika; KIMS 322: Mbinu za Uzungumzaji na Uandishi Katika Vyombo vya Habari. Kwenye kozi ya Mawasiliano katika Utamaduni wa Kiafrika kuna utata wa kueleweka nini hasa kinakusudiwa. Labda kozi ingalilenga moja kwa moja mawasiliano katika utamaduni wa Kiswahili. Ilivyo sasa, utamaduni wa Kiafrika si wa aina moja nayo mawasiliano ni ya aina kwa aina. Vivyo hivyo, kozi ya Mbinu za Uzungumzaji katika Vyombo vya Habari si bayana inavyotarajiwa. Pili, kuna kozi ambazo zinafanana katika maelezo yake na wakati zinapofunzwa huwa mada zake zinaingiliana na kugongana. Hali hii haifai maana mambo mengi huwa yanarudiwarudiwa. Kozi zenye matatizo haya ni: KIMS 121: Misingi ya Fasihi na Uhakiki na ile ya KIS 212: Nadharia za Mawasiliano, Fasihi na Uhakiki. KIMS 226: Usimamizi na Utathmini wa Miradi na KIS 412: Mradi wa Utafiti katika Mawasiliano. Jambo la tatu ni zile kozi ambazo zinafunzwa mapema, na zile nyingine zinazofunzwa badaye ilihali wanafunzi wanahitaji wawe wamezipitia ili kujenga msingi mzuri wa kujiendeleza kitaaluma. Kwa mfano, kozi KIS 316: Mawasiliano ya Umma inafundishwa Mwaka wa Tatu Muhula wa Kwanza ilhali inafaa sana kuwa imefunzwa katika Mwaka wa Kwanza maana ndiyo msingi wa Programu nzima. Kuna kozi ambazo ni finyu mno na mada zinazofundishwa huwa si nyingi. Hii ina maana kwamba mada hizo haziwezi kutumia muda unaotolewa. Kutokana na hali hii, kozi hizi huwa zinaingiliana na mada za kozi nyingine kwa kuwa wahadhiri hutaka kufidia. Mifano hapa ni: KIMS 224: Mawasiliano katika Fasihi ya Watoto na KIMS 311: Mofolojia ya Kiswahili na Mawasiliano. Suala lingine linahusiana na mada ambazo zinaonekana kuwa za kimsingi lakini hazimo kwenye Programu ya Kiswahili na Mawasiliano. Hizi ni mada kama vile mawasiliano katika magazeti ya Kiswahili na mawasiliano ya Kiswahili katika mitandao ya kijamii. Mada hizi zinafaa ziingizwe katika mtalaa maana ni muhimu sana katika ulimwengu wa kisasa. Hivyo, pana haja ya kuunda kozi mpya zinazokidhi mahitaji haya ya kimaendeleo. Vile vile, kuna suala la anwani za kozi zinazotolewa. Wahadhiri wanatatizika pale utawala wa Chuo unasisitiza kwamba anwani zote za kozi na kwenye vyeti anavyokabidhiwa mwanafunzi ziwe katika lugha ya Kiingereza ambayo ni rahisi kwa wadau wanaolengwa kuwaajiri wanafunzi wanapokamilisha masomo yao. Kwa upande mwingine, wahadhiri mara nyingi hulazimika kutafsiri kozi kutoka Kiingereza hadi Kiswahili wakati wa maandalizi na ufundishaji. Wakati mwingine inatokea hali ambapo mwanafunzi amefundishwa kozi ya anwani ya Kiswahili lakini cheti kinakuwa na anwani ya Kiingereza. Tatizo lingine ambalo lilijitokeza ni kuwa baadhi ya waajiri walidai kuwa wanafunzi waliofuzu kupitia Programu ya Kiswahili na Mawasiliano hawakuwa na umilisi wakati wa mahojiano. Hali hii ilihusishwa na lugha ya kufundishia ambayo ni Kiswahili, ilhali mahojiano takriban yote huwa kwa Kiingereza. Mwisho, kozi nyingi katika Programu ya Kiswahili na Mawasiliano hazina uhai! Baadhi ya kozi zimefunzwa bila kuhuishwa kwa zaidi ya miaka kumi. Hii hali hairidhishi, maana maisha yamebadilika sana katika kipindi cha miaka kumi iliyopita. Hivyo basi, pana haja ya kozi na programu nzima kuhuishwa ili ziendane na matukio na mabadiliko katika jamii. Uundaji wa Mitaala ya Kiswahili katika Vyuo Vikuu vya Afrika Mashariki Mitaala ya Kiswahili katika vyuo vikuu vya Afrika Mashariki inahitaji kufuata misingi na kanuni zilizopo kwa minajili ya kuitumikia jamii kitaifa na kikanda. Katika kuandaa mitaala ya Kiswahili, ni muhimu kuhakikisha maslahi ya mwanafunzi, mwalimu na chuo kikuu husika. Misingi muhimu ya kuzingatia ni ifuatayo: Kwanza, mitaala iundwe kwa kuzingatia matokeo ya utafiti katika taaluma ya Kiswahili. Wataalamu wengi wamefanya uchunguzi na kupendekeza namna ya kuimarisha kozi na programu za Kiswahili. Ni muhimu sana maoni yao yatiliwe maanani na kutumiwa katika ama uundaji wa kozi mpya au kuziimarisha zile zilizoko. Kozi za elimu ya Kiswahili, fasihi na isimu ziundwe ili kuwawezesha wanafunzi kujifunza wakiwa huru lakini pia kwa kushirikiana. Ufundishaji na ujifunzaji ni masuala ya kimsingi na yanahitaji yafanyiwe tathmini kuhakikisha yanafikia malengo na matarajio ya wahusika. Mitaala ya Kiswahili iundwe ili inufaike na njia, mbinu na mikakati muafaka, ikiwa ni pamoja na kutambua umuhimu wa TEHAMA. Pili, mitaala ya Kiswahili iundwe na kufanywa kuwa ya kisasa na inayoenenda na mabadiliko ya kijamii. Kozi na programu za Kiswahili ziwe na ubunifu wa hali ya juu na ziwape wanafunzi fursa ya kujiendeleza na kuendeleza jamii zao. Tathmini ya mitaala ihusishe hali halisi nyanjani na siyo tu mambo ya kufikirika madarasani. Tatu, mitaala ya Kiswahili iwazingatie mno wanafunzi, iwawezeshe kujitegemea, kujielekeza na kujifanyia mambo wenyewe ili wafanikiwe maishani. Wanafunzi wawe huru kujifunza, lakini washirikiane kutekeleza hilo. Wanafunzi wawezeshwe kupitia mitaala ya Kiswahili namna ya kujitegemea na kutegemeana kwa kujenga uhuru na ushirikiano. Wanafunzi wawe na ari ya kuhoji mambo, kudadisi hali na kufanya uvumbuzi na utatuzi wa hali tata. Wanafunzi waeleweshwe kujitafutia fursa za maendeleo na kuzitumia ipasavyo. Mahitaji ya kibinafsi na yale ya kijamii, kitaifa na kikanda yawatie hamu na tamaa ya kutafuta suluhu. Haya ndiyo mambo yanayohitajika katika jamii, nchi huru na Jumuiya ya Afrika Mashariki. Nne, ni muhimu kwa mitaala ya Kiswahili katika vyuo vikuu vya Afrika Mashariki kuwaandaa wanafunzi kuuelewa ulimwengu mpana zaidi ya nchi zao na ukanda huu pekee. Kozi zitungwe na kuundwa ambazo zinajenga ruwaza pana ya ulimwengu wa kiutandawazi inayotambua na kuheshimu tofauti za jamii mbalimbali za watu na utamaduni wao. Wanafunzi wa Kiswahili kutoka vyuo vikuu vya Afrika Mashariki waandaliwe na kutayarishwa kusoma, kuishi na kufanya kazi nje ya Jumuiya. Mitaala iwe na mada-ibuka za kiutandawazi na kiulimwengu ambazo zinawafanya kuwajibika, kuheshimiana, kushirikiana na kujitegemea. Tano, mitaala ya Kiswahili ifanyiwe mabadiliko na mageuzi pale inapohitajika. Hili litafanikwa ikiwa maoni, mrejesho na tathmini za wanafunzi na wadau wengine zitaheshimiwa na kuzingatiwa. Ni kwa kufanya hivi ambapo mitaala ya Kiswahili itakuwa na umuhimu kwa mwanafunzi, mwalimu, chuo kikuu, nchi, Jumuiya na ulimwengu kwa ujumla. Ukuaji na mabadiliko ya kasi hayana budi kuonekana katika mitaala ya Kiswahili. Sita, vyuo vikuu vya Afrika Mashariki vizingatie miongozo inayotolewa na mamlaka mbalimbali katika kuandaa na kuunda mitaala ya Kiswahili. Ushirikiano baina ya wanafunzi, walimu, vyuo vikuu, mamlaka za kuthibiti ubora wa mitaala vyuoni, asasi kama vile KAKAMA, na nchi kwa nchi ni mambo yasiyoweza kuepukika. Hitimisho Makala hii imerejelea muundo wa Programu ya Kiswahili na Mawasiliano katika Chuo Kikuu cha Laikipa nchini Kenya. Makala imeonyesha mikakati na michakato iliyotumiwa kuiunda programu yenyewe na utekelezwaji wake. Aidha katika mjadala huu imedhihirika kwamba kuna mambo mengi mazuri yaliyozingatiwa. Hata hivyo, imebainika kuwa kuna upungufu ambao unahitaji kushughulikiwa ili kuihuisha programu kwa minajili ya kuafiki maendeleo ya kijamii. Mbali na kudhihirisha dosari zilizopo, makala imetoa mapendekezo ya namna ya kukabiliana na changamoto hizo. Kutokana na mjadala hapo juu, hapana shaka kwamba Programu ya Kiswahili na Mawasiliano ina upungufu uliodhihirika na haina budi kufanyiwa mageuzi ili iafikiane na mahitaji ya kinadharia na kiuhalisia katika jamii. Kuna njia mbalimbali zinazoweza kutumiwa kukabiliana na suala hili. Kila wanafunzi wanapoenda nyanjani, waelekezi wao hutoa ripoti mbalimbali. Kwa upande wao, wale wadau ambao huwa wanatangamana na wanafunzi hao wakati wa mazoezi nao pia hufanya tathmini yao. Ripoti hizi ni marejeleo muhimu sana yanayofaa kuzingatiwa ili kuiimarisha Programu ya Kiswahili na Mawasiliano katika Chuo Kikuu cha Laikipia. Isitoshe, wanafunzi wengi ambao wamefuzu kutokana na Programu ya Kiswahili na Mawasiliano tayari wameshaajiriwa. Bila shaka kule waliko ni sehemu nzuri ya Chuo Kikuu cha Laikipia kufuatilia ili kupata maoni ya utendaji kazi wao. Tarifa itakayopatikana itafaa katika kuimarisha programu ya sasa. Kwa upande mwingine, Idara husika inahitajika kuhakikisha kuwa kozi zilizo na mada zinazoingiliana na kugongana zinaunganishwa ili kutoa nafasi kwa kozi zingine mpya muhimu ambazo hazikuhusishwa hapo awali. Nazo kozi ambazo hazifai kwa kupitwa na wakati au kuwa pungufu zirekebishwe kwa kufanyiwa mageuzi au ziondolewe kabisa. Muundo wa Programu ya Kiswahili na Mawasiliano unahitaji kutathiminiwa kwa makini ili kuhakikisha kwamba kozi zinatolewa wakati na mahali zinakostahili. Kozi zijengane na kuongozana kimaarifa. Katika kuitathimini upya Mitaala ya Kiswahili, pana umuhimu wa kuzingatia matukio katika nchi ya Kenya, JAM na ulimwengu kwa ujumla. Mambo ya kuzingatia ni pamoja na: Kiswahili katika Ruwaza ya Kenya (Vision 2030); Kiswahili na ushirikiano wa Jumuiya ya Afrika Mashariki, hasa ushirikiano na Tume ya Kiswahili ya Afrika Mashariki; Kiswahili na Ruwaza ya Umoja wa Afrika ya Ajenda 2063; na Kiswahili na Malengo ya Maendeleo Endelevu. Vivyo hivyo, vyuo vikuu vya Afrika Mashariki vilivyo na kozi ambazo zinahitaji kuhuishwa zinaweza kujifunza kutokana na mfano wa Chuo Kikuu cha Laikipia nchini Kenya. Marejeleo Bobbit, J. F. (1918). The Curriculum. Boston: Houghto Mifflin. Bobbit, J. F. (1924). How to make a Curriculum. Boston: Houghto Mifflin Commission for University Education (October, 2014). Universities Standards and Guidelines. Nairobi: Author. Cohen, D. S. (2005). The heart of change field guide. Boston: Harvard Business School Press. Cornbleth, C. (1990). Curriculum in context. London: Falmer Press. ISO 9001 (2000) ISO 9000 International Standard, 3rd edn. Geneva: International Organization for Standardization. Kotter, J.P. na Cohen, D. S. (2002). The Heart of Change. Boston: Harvard Business School Press. Reid, W. A. (1999). Curriculum as Institution and Practice: Essays in the Deliberative Tradition. Mahwah, NJ: Lawrence Erlbaum Schwab, J. J. (1970). The Practical: A Language for Curriculum. Washington DC: National Education Association Smith, B. O., Stanley, W.O., & Shores J. H. (1950). Fundamentals of Curriculum Development. New York: Harcourt. Stenhouse L. (1975). An Introduction to Curriculum Research and Development. London:Heinemann. Taba, H. (1962). Curriculum Development: Theory and Practice. New York: Harcourt, Brace & World. Tyler, R.W. (1949). Basic Principles of Curriculum and Instructions. Chicago: University of Chicago Press. Ufundishaji wa Kiswahili katika Vyuo Vikuu vya Uganda: Historia, Hali Halisi na Mustakabali Aidah MUTENYO Utangulizi Kiswahili nchini Uganda kina historia ndefu ambayo imeathiri ufundishaji katika vyuo vikuu vyake. Lugha hii sasa inazidi kukua na kutumika kwa shughuli mbalimbali nchini Uganda na hali hii nayo inachangia hali halisi ilivyo kuhusu ufundishaji wake katika vyuo vikuu. Kutokana na umuhimu wa Kiswahili kwa wananchi wa Uganda, na kwa kuwa Kiswahili ni lugha ya mawasiliano mapana katika Jumuiya ya Afrika Mashariki, na kwa vile Kiswahili kinakua na kunea pande nyingi duniani, Makala hii inahoji kwamba ufundishaji wake una mustakabali mzuri. Vyuo vikuu vya Uganda vina wajibu kuhakikisha kwamba Kiswahili kinatekeleza majukumu yake kitaifa na kikanda, na wananchi wa Uganda wananufaika kutokana na tunu na rasilimali hii. Makala hii inajadili hali ya ufundishaji wa Kiswahili katika vyuo vikuu vya Uganda. Ili kufanya hivyo, makala inazingatia mambo matatu. Kwanza, makala inaanza kwa kutoa msingi mfupi wa kihistoria kuhusu nafasi ya Kiswahili katika elimu ya vyuo vikuu kwa kuangazia juhudi zilizofanywa wakati wa ukoloni na baada ya uhuru. Pili, makala inajadili hali halisi ilivyo kuhusu ufundishaji wa Kiswahili katika vyuo vikuu vya Uganda. Hatimaye, makala inaonyesha kwamba kuna kila dalili Kiswahili nchini Uganda kinakua kwa kasi na hivyo vyuo vikuu havina budi kujizatiti kuhakikisha kuwa vinakabiliana na mahitaji na matarajio ya wadau. Hivyo, Kiswahili katika vyuo vikuu kinahitaji kufanyiwa kazi ya maksudi, ikiwa ni pamoja na kuunda na kutekeleza mitaala muafaka. Hii ni kazi kubwa yenye changamoto si haba. Lakini jambo la kutia moyo ni kuwa, nia ipo, na bila shaka njia itapatikana. Nadharia ya Ukuaji na Usambaaji wa Lugha Kiswahili nchini Uganda kina historia ndefu. Hii ni kutokana na majukumu ya lugha kama chombo cha mawasiliano. Historia ya elimu ya Kiswahili nchini Uganda inahusiana na nadharia ya ukuaji na usambaaji wa lugha za mwanadamu. Ili kuijadili historia, hali halisi na ukuaji wa Kiswahili nchini Uganda, Makala hii inatumia mtazamo wa Kachru (1986) kuhusu kuenea na kutumika kwa Kiingereza duniani. Kuna tofauti katika muktadha na mazingira ya Kiswahili nchini Uganda na Kiingereza duniani, lakini dhana za kimsingi zinatusaidia kuleza hoja kuu za makala hii. Mtazamo wa Kachru (1988) kuhusu kuenea kwa Kiingereza umekuwa muhimu sana katika kuelewa ukuaji wa lugha hiyo. Mtaalamu huyo alitumia miviringo mitatu kuonyesha namna Kiingereza kimekua na kuenea duniani: Mviringo wa Ndani; Mviringo wa Nje; na Mviringo Enezi (Mollin, 2006). Licha ya maoni tofauti kuhusu mtazamo huo, Miviringo ya Kachru inawakilisha aina za kuenea kwa Kiingereza, mifumo ya kujifunza lugha hiyo na dhima za Kiingereza katika utamaduni na lugha mbalimbali (Kachru, 1985; Yoneoka, 2002). Duara za Kachru zinaweza kusaidia kueleza historia ya kuenea na ufundishaji Kiswahili nchini Uganda. White (1997) anasema kuwa Mviringo wa Ndani wa Mtazamo wa Kachru unaashiria janibu za Kiingereza. Katika eneo hilo, Kiingereza ni lugha ya asili ya wazawa na kuna lahaja za lugha hiyo. Mifano ya nchi hapa ni Uingereza, Marekani, Canada, Australia na New Zealand. Tofauti za kilahaja zinatokana na mazoea na matumizi. Kwa mujibu wa makala yetu, Kiswahili kina asili yake kwenye pwani ya Afrika Mashariki. Kuna wazawa wa Kiswahili ambao wanapatikana katika nchi za Kenya na Muungano wa Jamhuri ya Tanzania. Kuna lahaja mbalimbali za Kiswahili katika nchi za Kenya na Tanzania. Kwa upande mwingine, Mviringo wa nje ni kule ambako Kiingereza si lugha ya asili lakini kuna hali ya juu ya kuenea na kutumika kutokana na utangamano wa kihistoria. Kwenye Mviringo wa Nje, Kiingereza kina umuhimu mkubwa sana katika matumizi na mawasiliano ya asasi za kitaifa. Ingawa kuna wingi-lugha, Kiingereza kina umuhimu kama lugha ya pili inayotumiwa. Mifano ya nchi hapa ni koloni za zamani za Uingereza kama vile Malaysia, Singapore, India, Ghana, Kenya and nyinginezo (Rajadurai, 2005). Kiingereza kinatumika kutokana na haja za kimawasiliano. Katika Mviringo wa Nje wa Kiswahili, kuna nchi ambazo hazikutawaliwa kisiasa na Waswahili. Hata hivyo, Kiswahili kilipata kuenea huko na sasa kinatumika kutokana na haja za kimawasiliano. Mifano hapa ni pamoja na Visiwa vya Komoro, Madagascar, Ushelisheli. Barani kuna nchi ya Kidemokrasia ya Kongo na Uganda. Mviringo Enezi ni pale Kiingereza kinafundishwa kama lugha ya kigeni. Nchi kwenye Mviringo huu hazikuwa koloni za Uingereza, bali Kiingereza kinafundishwa ili kuziwezesha kuwasiliana na nchi za ulimwengu zinazotumia lugha hiyo. Nchi hizi ni kama vile UChina, Japan, Ugiriki na Poland (Crsytal, 1997). Kiingereza katika Mviringo huu kinahitajika kutokana na utegemezi. Mviringo huu unaweza kutumika kueleza Kiswahili kwa namna kadhaa: Ghana; Afrika Kusini; Namibia, Marekani, Ujerumani, Uingereza, Uchina na Japan. Huenda nchi zinategemea kunufaika kutokana na umuhimu wa Kiswahili. Lakini kama asemavyo Patil (2006) na Kachru mwenyewe (1986), Mviringo hii mitatu ni ya kiujumla mno. Haiwakilishi hali kamili ya Kiingereza duniani. Kuna baadhi ya nchi zinazokitumia Kiingereza lakini haziwezi kubainishwa kutumia Mtazamo huu. Bila shaka kuna wale watakaopinga namna tunautumia Mtazamo wa Kachru kuelezea kuenea kwa Kiswahili. Hilo linatarajiwa. Muhimu kwetu ni kupata jukwaa la kuelezea tukio hili la kishitoria na hali inayoendelea kwa Kiswahili kutokana na nguvu za utandawazi. Ukweli ambao hauwezi kupingwa ni kuwa: Kiswahili kina asili yake pwani ya Afrika Mashariki na kuna wazawa wa lugha hii; kuna watu ambao wana lugha zao za asili lakini wamejifunza Kiswahili kama lugha yao ya pili ya mawasiliano; kuna sehemu duniani zenye lugha zake asili ambako Kiswahili kinafundishwa na kuenea. Hivyo basi, Kiswahili kinakua na kuenea kama Lugha ya Kwanza; Lugha ya Pili; na Lugha ya Kigeni. Ni kama ilivyo kwa Mtazamo wa Krachu, Kiswahili nacho kimeenea na kinaendelea kukua kutokana na ukoloni; historia, siasa na biashara. Lugha hii sasa hivi inatokea katika lahaja mbalimbali zinazofahamika na pia kupitia aina tofautofauti za Viswahili. Tukichukulia kuenea kwa Kiswahili kwa Mtazamo wa Kachru, basi ina maana kwamba mitaala yake nayo lazima izingatie hali halisi kama zilivyo. Ufundishaji wa Kiswahili kwa mzawa wa lugha hii hauwezi kuwa sawa na ufundishaji kwa mwanafunzi ambaye Kiswahili ni lugha yake ya pili au hata ya tatu. Mazingira ya kuenea kwa Kiswahili nayo yanakuwa tofauti. Kuna hali za uwili-lugha na wingi-lugha zinazoweza kuathiri mitaala ya Kiswahili. Isitoshe kuwepo kwa Kiswahili sanifu na Viswahili katika jamii ni mambo ambayo yanastahili kutambulika. Ni muhimu kuwa mtaala ufundishe Kiswahili rasmi, lakini urasmi na usanifu ni masuala ambayo yanakaribiana na kuathiriana. Kukua kwa kasi kwa Kiswahili ni jambo ambalo linahitaji kueleweka. Mitaala ya Kiswahili itakayoundwa inastahili kutambua hali hii na kuishughulikia. Kwa sasa Kiswahili kinakua na kuenea katika Jumuiya ya Afrika Mashariki. Lugha hii imepata nguvu kutokana na kutambuliwa kuwa chombo cha mawasiliano mapana na Azimio la Bunge la Jumuiya ya Afrika Mashariki kuitambua kuwa Lugha Rasmi. Kuanzishwa kwa Kamisheni ya Kiswahli ya Afrika Mashariki ni ushahidi kwamba siasa na maendeleo ya kanda yanategemea matumizi ya Kiswahili. Kutokana na uamuzi wa Baraza la Mawaziri wa JAM kwamba Kiswahili kiwe lugha rasmi katika Nchi Wanachama, na kutangazwa lugha hii kuwa rasmi katika nchi hizo ni ishara kwamba Kiswahili kinahitaji mihimili na nguzo za kukifanikisha. Elimu ya Kiswahili ni njia mojawapo ya hatua zinazohitajika. Historia ya Elimu ya Kiswahili Nchini Uganda Kila lugha ya mwanadamu ina asili yake. Lugha hivyo huwa na chanzo chake na sababu na misukumo ya kuenea, kukua na kutumika sehemu nyingine mbali na janibu yake. Lakini lugha haikui na kusambaa tu kiholela: mara nyingi ukuaji mzuri hutegemea sera na rasilimali. Kiswahili kimekua na kuenea nchini Uganda kutokana na sababu za kisiasa, kibiashara, kidini na kiteknolojia. Kwa sasa, lugha hii inazidi kupata nguvu kama chombo cha mawasiliano miongoni mwa wananchi wa Uganda na baina ya Uganda na Nchi Wanachama wa JAM na nchi nyingine nje ya JAM ambako Kiswahili kinapatikana. Historia ya elimu ya Kiswahili Uganda inaeleweka vizuri ikichunguzwa kwa awamu nne kuu za maendeleo: kabla ya ukoloni; wakati wa ukoloni; wakati baada ya ukoloni; na wakati wa sasa. Kabla ya ukoloni wa kizungu, wageni kutoka Uarabuni na Waafrika kutoka pwani ya Afrika Mashariki walifika Uganda ya wakati huo kwa ajili ya shughuli za kibiashara. Ingawa elimu haikuwa imeratibiwa katika mifumo na mitaala, baadhi ya wenyeji wachache walianza kujifunza Kiswahili kwa njia zisizokuwa rasmi. Ni muhimu kutambua kwamba hata kabla ya hao Waarabu, Waafrika walitangamana na kwa namna fulani Kiswahili kilianza kupiga hatua chache na fupi kutoka pwani hadi bara. Ni katika kipindi cha ukoloni ambapo ufundishaji wa Kiswahili ulianza kufikiriwa na serikali. Ni muhimu kuelewa kwamba wakoloni walikuwa na sababu zao za kufundisha lugha mbalimbali kikiwemo Kiswahili. Ilikuwa muhimu Kiswahili kufikiriwa ili kujenga uhusiano na nchi jirani ambako lugha hii ilitumika. Mbali na Kiingereza Kiswahili kilichukuliwa kwamba kingerahisisha mawasiliano miongoni mwa wananchi waliokuwa wakitumia lugha zao mbalimbali. Azima na nia hii, hata hivyo, ilipingwa na baadhi ya watu walioamini kuwa Kiswahili kingeangamiza lugha za asili nchini Uganda. Serikali ya wakoloni Waingereza ilifurahia upinzani uliokuwapo kwa Kiswahili. Hivyo basi, serikali ya wakoloni ikaendeleza sera ambayo ilikiinua Kiingereza na baadhi ya lugha asili badala ya Kiswahili. Na kama ilivyokuwa sera yao kwenye makoloni yake yote, Uingereza iliendeleza utamaduni wao ikiwa ni pamoja na Kiingereza. Asasi zilizoanzishwa zilitilia mkazo mfumo wa elimu uliokiendeleza Kiingereza. Wananchi wengine kutoka Uganda walienda Uingereza na kusoma katika vyuo vya Kiingereza. Baadaye baadhi walirudi na kuwa viongozi serikalani walikouendeleza mfumo wa Kiingereza. Wamishonari kutoka Uingereza walianzisha shule za Kiingereza. Hivyo, Kiingereza ikawa ndiyo lugha ya elimu nchini Uganda: ilitumiwa kufundishia na ikafundishwa kama somo. Mitaala iliweka hili bayana. Ufahamu wa Kiingereza ulikuwa kigezo cha kupata ajira na hata kupanda madarakani. Inaweza kudaiwa kuwa historia ya ufundishaji Kiswahili nchini Uganda inahusiana na hatua mbalimbali zilizochukuliwa na wadau tofauti tofauti. Katika hali hii, suala la mitaala lilijitokeza. Miongoni mwa wadau wakuu walioshughulikia elimu, likiwemo suala la lugha, ni Wamishonari ambao walikuwa na mitaala tofauti waliyoizingatia kulingana na madhehebu yao. Mitaala ya wakati ule ilizingatia maandalizi ya watumishi wa umma. Juhudi za kuanzishwa kozi za Kiswahili katika vyuo vikuu vya Uganda zina historia yake katika utawala wa kikoloni. Kama ilivyokuwa kwa nchi nyingine za Afrika Mashariki zilizokuwa chini ya utawala wa wakoloni Waingereza, Uganda nayo iliathirika na maamuzi na hatua zilizochuliwa wakati ule. Hatua za maksudi kuhusiana na ufundishwaji wa Kiswahili zilianzishwa na wakoloni baina ya 1900 – 1925. Wakoloni walianzisha vituo vya elimu katika sehemu mbalimbali. Suala la lugha na elimu lilianzishwa rasmi Uganda na Wamishonari wakati wa ukoloni. Hata hivyo, kuanzia 1925 serikali ya kikoloni ilianza kushughulikia elimu badala ya wamishonari. Elimu ilikua kwa kasi katika kipindi cha baina ya 1925 – 1960. Kuhusu lugha katika elimu, Kiarabu kilikuwa na nguvu kuliko Kiswahili. Tume ya Castle (1963) ilisisitiza vipengele vingine vya Elimu na kulifumbia macho suala la lugha. Baina ya 1925 – 1962 Serikali ya kikoloni ilianzisha Idara ya Elimu ili kuhakikisha kwamba mafundisho yaliyotolewa yalikidhi mahitaji yao ya wakati ule. Hata hivyo, kabla ya Idara ya Elimu ya Serikali ya Kikoloni, Tume nne zilianzishwa kushughulikia elimu nchini Uganda. Tume hizo zilikuwa: Tume ya Phelps –Stokes; Tume ya Elimu (1924); Kamati ya Ushauri wa Ofisi ya Koloni; na Kamati ya Ushauri wa Elimu ya Kiafrika. Tume hizo ziliundwa ili kutatua matatizo ya mitaala tofauti tofauti iliyokuwepo wakati wa ukoloni. Maamuzi na mapendekezo ya Tume hizi yaliathiri mkondo na hatima ya Kiswahili katika mfumo mzima wa elimu. Tume ya Phelps Stokes (1924-1925) ndiyo ilikuwa na mapendekezo muhimu zaidi kwa hatima ya ufundishwaji Kiswahili Uganda. Tume ya Phelps Stokes ilipendekeza ufundishaji wa lugha za Kiafrika kikiwemo Kiswahili. Tume hiyo ilifuatilia mapendekezo mbalimbali yaliyokuwa yametolewa hapo awali, ikiwa ni pamoja na aliyekuewa Gavana Sir William Gowers aliyependekeza Kiswahili kifundishwe. Aidha, alitaka paanzishwe chuo cha Makerere. Kutokana na mapendekezo ya Tume ya Phelps Stokes, serikali ya kikoloni ilianzisha Idara ya Elimu pale Makerere. Miongoni mwa majukumu ya Idara hiyo ilikuwa kuandaa sera za elimu kwa nchi nzima, pamoja na silabasi na kuhakikisha kwamba ilitekelezwa. Mapendekezo aliyoyatoa Sir William Gowers, ikiwa ni pamoja na yale yaliyokihusu Kiswahili, hayakutekelezwa na mwaka wa 1938 chuo hicho cha Makerere kilifungwa. Gavana aliyechukua uongozi baada ya Gowers, Bw.Philip Mitchel, alipinga vikali ufundishaji wa Kiswahili, na mikakati yoyote ambayo ingesaidia uendelezaji wa Kiswahili nchini Uganda ilisitishwa. Ni muhimu kutambua kwamba Chuo cha Makerere kilianzishwa mwaka 1922 na miaka saba baadaye kikaanza kupokea wanafunzi kutoka nchi zote za Afrika Mashariki. Wanafunzi hao walitoka nchi ambazo zilikuwa na sera tofauti kuhusu Kiswahili. Mnano 1949 Chuo cha Makerere kikafanywa kuwa Bewa la Chuo Kikuu cha London. Katika eneo la Afrika Mashariki lote, Shule za Upili zilianza kuwaandaa wanafunzi wao ili wajiunge na Chuo cha Makerere ambacho kilikuwa nacho kinaandaliwa kuwa chuo kikuu. Baada ya Uganda kujinyakulia uhuru mwaka wa 1962, Kiingereza kilibakia katika nafasi ya mbele. Kiswahili kilikuwa bado kimesahaulika. Lakini ni muhimu kutambua juhudi zilizokuwa zinafanywa na Kamati ya Lugha katika Afrika Mashariki katika kipindi cha ukoloni. Licha ya kwamba Kamati hiyo ilishughulikia Kiswahili katika eneo zima la Afrika Mashariki, inatia moyo kwamba makao makuu yake kwa miaka kumi wakati wa ukoloni kuanzia 1952 – 1961 yalikuwa Makerere, Kampala. Lengo kuu la wakoloni halikuwa kukiendelza Kiswahili: lilikuwa maslahi yao. Baada ya uhuru, Kiingereza kiliendelea kutawala mfumo wa elimu. Hata hivyo, kutokana na vuguvugu la uzalendo na ujumui wa Afrika, sauti zilianza kusikika kukiunga mkono Kiswahili. Hata ingawa hazikuwa nyingi na kubwa, lakini zilikuwapo tangu wakati wa Kamati ya Lugha Afrika Mashariki. Sauti hizo zilipata msukumo wa haja na nia ya uzalendo wa Mwafrika pamoja na utambulisho kupitia Kiswahili. Mnamo mwaka wa 1970, Kiswahili kilipewa hadhi na mtazamo mpya baada ya Alhaji Idi Amin Dada kuchukua madaraka kuwa Rais wa Uganda. Kiswahili kilifufuka tena, kikaanza kutumiwa miongoni mwa wanafunzi waliojifunza kwa kupenda kwao na wafanyibiashara katika maeneo ya kaskazini na mashariki mwa Uganda.Vile vile mwaka wa 1973 Bunge la Taifa lilipitisha sheria ya kukifanya Kiswahili kuwa Lugha ya Taifa. Katika mwaka wa 1973, Kituo cha Kitaifa cha Kuendeleza Mitaala (National Curriculum Development Center -- NCDC) kilianzishwa ili kushughulikia mitaala katika viwango vyote vya elimu nchini Uganda. Miongoni mwa majukumu yake ni pamoja na: Kupanga, kuratibu na kuunda mitaala katika viwango vyote vya elimu nchini Uganda; Kuchunguza na kutekeleza mageuzi katika elimu kupitia silabasi mpya na njia za ufundishaji; Kupanga na kuhakikisha mitaala ya kuwaanda walimu; Kuandaa, kuunda na kusambaza vifaa vya ufundishaji; Kutathimini njia na vifaa vya ufundishaji. Kituo cha Taifa cha Kuendeleza Mitaala ni muhimu kwa sababu kinashirikiana na Baraza la Elimu ya Juu (National Council for Higher Education) kuhakikisha kuwa viwango vinavyostahili vinalindwa. Ushirikiano huu unaonyesha jinsi ambavyo kuna uhusiano baina ya mitaala ya elimu ya shule za msingi na za upili na elimu ya juu, hasa katika vyuo vikuu. Kwa muda mrefu mno, takribani miongo mitatu, mfumo wa elimu nchini Uganda haukufanyiwa mageuzi yo yote! Sera ya elimu nchini Uganda ilifuata mapendekezo ya Tume ya Castle (1963). Hii ina maana kwamba kuna mambo mengi ambayo yalifundishwa na ambayo hayakufungamana na uhalisia wa kiwakati. Tume ya Taifa la Uganda kuhusu Tathmini ya Sera ya Elimu chini ya Senteza-Kajubi (1987) ilianzishwa na ilipendekeza marekebisho yafanywe kwa mfumo wa elimu ili kukidhi mahitaji ya maendeleo ya kitaifa na uhalisia wa kijamii. Ripoti ya Senteza-Kajubi (kr.16-17) ilishughulikia maslahi ya elimu kwa jumla na maslahi ya lugha nchini Uganda, ambapo iliangazia ufundishaji wa Kiingereza na Kiswahili. Ripoti hiyo ilipendekeza kwamba Kiswahili kifundishwe kwa viwango vyote vya elimu huku juhudi za kuwandaa walimu katika vyuo na utayarishaji wa vifaa vya ufundishaji zikifanywa. Kwa kuzingatia Ripoti ya SentezaKajubi, Serikali ya Uganda iliandaa Mwongozo wa Elimu (Government White Paper on Education) katika mwaka wa 1992. Mwongozo huo una hoja mbalimbali kuhusu hatima ya elimu nchini Uganda. Kwa sasa, Kiswahili kinapata nguvu za kuenea nchini Uganda kutokana na sababu mbalimbali. Uanachama wa Uganda kwenye Jumuiya ya Afrika Mashariki ndiyo sababu kuu. Nafasi ya Kiswahili kwenye JAM pamoja na maamuzi ya chombo hiki yameathiri sana hali ya sasa ya Kiswahili. Kiswahili sasa ni lugha rasmi nchini Uganda. Hii ina maana kwamba Kiswahili kinatarajiwa kuendelezwa na kutumika katika Nyanja rasmi ikiwa ni pamoja na elimu. Vyuo vikuu vingi vimeanzishwa na vingi vimeanzisha somo la Kiswahili. Mitaala inayoanzishwa inalenga kuwaandaa wanafunzi kutekeleza majukumu yao kitaifa, kikanda na kimataifa. Juhudi mahususi za kuendeleza Kiswahili nchini Uganda baada ya uhuru zinatokana na Mkakati wa Serikali kuhusu Elimu (Government Education White Paper) uliotokana na Ripoti ya Ssenteza Kajubi (1989). Kiswahili kilipendekezwa kifundishwe kama mojawapo ya njia za kujenga mshikamano na umoja wa kitaifa. Ni kutokana na Ripoti ya Kajubi na Mkakati wa Serikali ambapo Chuo cha Ualimu cha Kakoba kilianzisha kozi ya kuwaandaa walimu wa Kiswahili. Chuo kilianza kupokea wanafunzi ambao walipenda kujifunza Kiswahili hata kama hawakuwa na msingi wala umilisi wa lugha hii katika madarasa ya chini. Chuo Kikuu cha Makerere kwa upande wake kilianzisha kozi za Kiswahili kwenye miaka ya 1994/5 kwa minajili ya kuwachukua wanafunzi waliofuzu kutoka Kakoba. Chuo hicho kilianza kufundisha Kiswahili kwa wanafunzi ambao walihitaji kuhitumu kama walimu, wasanii, wanahabari katika Idara ya Lugha za Kiafrika na pia katika Kitivo cha Elimu. Kiswahili kilifundishwa na somo lingine. Baadaye mwaka wa 2003 Chuo kikuu cha Kyambogo kilianza kutoa masomo ya Kiswahili kwa wanafunzi katika Idara ya Lugha na Mawasiliano. Kyambogo kimekuwa chuo kikuu kilicho kwenye msitari wa mbele kuendeleza lugha na fasihi ya Kiswahili. Kuna mikondo minne mikuu kwa wanafunzi wa Kiswahili: Kwanza, kuna kuna Shahada ya Sanaa na Elimu. Programu hii huchukua miaka mitatu kufundishwa. Wanafunzi hufundishwa masomo yote ya lugha na sanaa katika Kiswahili pamoja na mbinu za ufundishaji. Walimu wanaohitimu huwa wanafundisha katika Shule za Upili. Pili, kuna Shahada ya Elimu ambapo mwanafunzi hufundishwa kwa miaka miwili. Programu hii ni kwa ajili ya wanafunzi waliosomea stashahada na masomo mengine. Kwa kuwa wanafunzi huwa tayari wana msingi katika taaluma, programu huwa ya miaka miwili pekee. Kama wenzao wa Shahada ya Sanaa na Elimu, wanafunzi wa Shahada ya Elimu nao hufundisha shule za upili. Tatu, kuna programu ya Sanaa katika somo la Kiswahili. Wanafunzi hao huwa wanasoma Kiswahili kwa jumla bila kuandaliwa kuwa wataalamu katika uwanja maalumu. Tofauti na wenzao wa Sanaa na Elimu na wale wa Elimu, wanafunzi wa Sanaa katika Kiswahili huwa hawafundishwi njia na mbinu za ufundishaji. Hivyo, mwanafunzi akitaka kuwa mwalimu huhitajika kujiongezea stashahada ya ualimu. Nne, kuna Shahada ya Elimu ya Ualimu ambayo imeandaliwa mahususi kwa wanafunzi wanaotaka kufundisha vyuo vya walimu wa shule za msingi kama wadarisi.Wao pia hufanya kozi hii kwa miaka miwili. Hawa huwa ni walimu ambao wana msingi katika mafunzo ya shule za msingi. Hivyo Mtaala wao hulandana na silabasi ya vyuo vya walimu wa shule za msingi. Mbali na Chuo Kikuu cha Makerere na Chuo Kikuu cha Kyambogo, kuna vyuo vikuu vingine ambavyo navyo vinatoa mafunzo ya Kiswahili. Miongoni mwa hivyo ni Chuo Kikuu cha Bishop Stuart, Chuo Kikuu cha Kabale, Chuo Kikuu cha Busoga, Chuo Kikuu cha Kiislamu nchini Uganda, Chuo Kikuu cha Kampala na Chuo Kikuu cha Kampala International. Tangu kuanzishwa shughuli za Kamisheni ya Kiswahili ya Afrika Mashariki, kuna mwamko mpya kuhusu ufundishwaji wa Kiswahili katika vyuo vikuu nchini Uganda. Utawala wa vyuo vikuu, walimu pamoja na wanafunzi wameonyesha ari ya kukitumia na kukiendeleza Kiswahili. Hali hii inadhihirika kupitia hatua zinazofanywa kwa vyuo vikuu nchini Uganda, pamoja na ushirikiano na vyuo vikuu vingine katika Jumuiya ya Afrika Mashariki. Umuhimu wa Kiswahili Nchini Uganda na Wajibu wa Vyuo Vikuu Kiswahili kinahitajika nchini Uganda. Vijana wengi sasa wanatambua umuhimu wa Kiswahili katika maisha yao. Lugha hii siyo tu kwa ajili ya mawasiliano baina ya wananchi na raia wa JAM, bali pia ni nembo ya utambulisho na raslimali ya kunufaika nayo kimaisha. Kiswahili sasa ni lugha ya Jumuiya na bara la Afrika. Vyuo vikuu nchini Uganda vina wajibu mkubwa wa kukidhi mahitaji ya Kiswahili. Kuna idadi inayoongezeka ya wanafunzi wanaotaka kujifunza Kiswahili. Mitaala ifaayo inastahili kuundwa. Kiswahili ni lugha ambayo taifa la Uganda limeitambua kuwa muhimu kwa maslahi ya kitaifa na kwa lengo la kuiwezesha nchi kutekeleza malengo ya utangamno wa kikanda na kuwezesha maendeleo endelevu. Panahitajika mitaala ya kuwaandaa wanafunzi kwa majukumu hayo. Ingawa Kiswahili kimefundishwa kwa njia mbalimbali katika vyuo vikuu vya Uganda, maandalizi ya mitaala ni suala ambalo limewatatiza wahusika. Kwa mfano, ingawa Chuo kikuu cha Makerere kilikuwa mstari wa mbele kuanzisha kozi za Kiswahili, hakikuwa na wahadhiri wa kutosha. Hivyo, ilibidi Chuo kiombe usaidizi kutoka nchi jirani za Kenya na Tanzania. Uaandalizi wa mitaala ya Kiswahili katika chuo kikuu cha Makerere ulifanikishwa kutegemea ushirikiano wa wahadhiri wa pale na wa kutoka nchi jirani. Chuo Kikuu cha Kyambogo vile vile kilikuwa na wahadhiri wachache hivyo kikaomba usaidizi kutoka kwa wahadhiri wa nchi ya Kenya. Kuanzia hapo wanafunzi wamehitimu na wengine kupata ajira kama wahadhiri wasaidizi katika vyuo vikuu hivyo. Tangu kuundwa mitaala hiyo ya vyuo vikuu vya Makerere na Kyambogo, ni marekebisho madogo sana ambayo yamefanywa ili kuiendeleza. Hali hii si ya kuridhisha. Kiswahili kimekua na kutanuka kitaaluma. Kuna mambo mengi ambayo yametokea katika isimu, lugha na fasihi ya Kiswahili ambayo yanastahili kuwekwa kwenye mitaala. Ikizingatiwa kwamba mitaala ya shule za upili imefanyiwa mageuzi, basi ina maana kwamba vyuo vikuu navyo havina budi kufanya marekebisho ya haraka. Bila kufanya hilo, walimu kutoka vyuo vikuu watatatizika kufundisha baadhi ya mambo ambayo wao wenyewe hawajaandaliwa. Mfano mzuri hapa ni aina na idadi ya vitabu vya Kiswahili vinavyotumika kufundisha chuo kikuu na shule za upili. Jambo lingine ambalo limejitokeza ni kuhusu Mitaala wa Kiswahili katika vyuo vikuu vya Uganda. Kwa kiasi kikubwa, Mitaala ni kana kwamba ni ule ule mmoja: yaliyomo ni yale yale. Ingawa taaluma ya Kiswahili ina masuala yanayofanana, inatarajiwa kuwa baadhi ya kozi zinazofundishwa nazo ziwe na upya na upekee wa aina fulani kutegemea chuo kikuu husika. Kufundisha Mtaala wa aina moja ina maana kwamba hakuna ubunifu katika uundaji na utekelezwaji. Ni matumaini yetu kwamba kutokana na maendeleo ya Kiswahili, kozi mpya zitaanzishwa. Pia, tunatarajia nafasi ya Kamisheni ya Kiswahili ya Afrika Mashariki itajitokeza katika elimu ya Kiswahili katika vyuo vikuu vya Uganda. Hali ya Kiswahili katika Vyuo Vikuu vya Uganda Siku za Usoni Kufikia sasa, Kiswahili kinapigana na mawimbi ya kila aina katika ukuaji wake katika vyuo vikuu vya Uganda. Ingawa Kiswahili kinafundishwa na kinaendelea kupanuka katika vyuo vikuu mbalimbali, bado hakijapewa kipaumbele, hasa ikizingatiwa kwamba hakuna idara maalumu kwa ajili ya taaluma hii. Kuwepo idara mahsusi za Kiswahili kuna umuhimu wake, ikiwa ni pamoja na kuandaa mipangilio muafaka. Ingawa kuna takriban vyuo vikuu 13 vinavyofundisha Kiswahili, idadi ya wahadhiri ni ya chini mno. Mpaka sasa, nchi nzima ya Uganda ina wahadhiri wawili pekee ambao wamehitimu kwa shahada ya uzamifu katika Kiswahili. Hata hivyo, ni jambo la kutia moyo kwamba idadi ya wale ambao wanajiendeleza katika kiwango hicho inaongezeka. Ukosefu wa idadi ya wahadhiri nchini Uganda unaathiri maendeleo ya taalauma hii. Mara kwa mara, vyuo vikuu vinatumia wahadhiri wa muda ambao hawajaajiriwa. Ingetegemewa kuwa kwa kuwa hakuna walimu wa kutosha, wale wachache walioko waajiriwe wote. Hilo halijafanyika. Kwa kufanya kazi kwa zamu, wahadhiri hao hawajamakinika kwa kuwa wanatumia wakati wao mwingi wakitafuta ajira, au wakifundisha hapa na pale. Hii si hali nzuri inayoweza kukuza taaluma. Ni Chuo kikuu cha Kislamu nchini Uganda pekee kilicho na mitaala ya Kiswahili kwenye viwango zaidi ya shahada. Hata hivyo, wanaoendeleza Mtaala huo ni wahadhiri wa kutegemewa kutoka nje ya Uganda. Kwa upande wake, Chuo kikuu cha Makerere kilianzisha kozi ya uzamili lakini kwa sababu hakina wahadhiri waliofuzu kuiendesha, inabidi wanafunzi wachukuao kozi hizo wafundishwe kwa lugha ya Kiingereza halafu utafiti ufanywe kwa Kiswahili. Hata pia kupata wasimamizi ni vigumu kwa sababu ya malipo duni. Kwa sasa hali ya utekelezwaji mitaala imeratibiwa na kuongozwa vizuri na Baraza la Elimu ya Juu (National Council of Higher Education), Kabla ya kuweka masharti makali, halikuwa jambo la kushangaza kumpata mtu ye yote akifundisha Kiswahili, mradi alikuwa amekisoma kwenye shahada ya kwanza. Katika vyuo vikuu ambako Kiswahili kinafundishwa nchinu Uganda ni nadra kupata vitabu vya kurejelea kwenye maktaba. Bila kuwa na marejeleo ya kimsingi, ni vigumu kwa walimu na wanafunzi wa Kiswahili kujiendeleza. Vyuo vikuu havijatilia maanani umuhimu wa kununua vitabu kwa ajili ya kuchangia maendeleo na matumizi ya Kiswahili nchini. Hali hii inawalazimu wahadhiri kutumia uwezo wao wenyewe ili kununua vitabu vya matumizi yao na ya wanafunzi wao. Hali hii pia inatatiza utafiti wa kila aina katika viwango vyote. Licha ya changamoto zinazokikumba Kiswahili katika vyuo vikuu nchini Uganda, kuna matumaini kwamba hali ya baadaye itakuwa bora. Kuna kila sababu ya kuamini hivyo. Serikali imeahidi kwamba Kiswahili kitafundishwa kuwa somo la lazima katika shule zote nchini. Hii ina maana kwamba vyuo vikuu vitahitajika kuwaandaa watekelezaji wa mitaala katika ngazi mbalimbali za elimu. Isitoshe, pana haja ya utafiti wa Kiswahili siyo tu katika elimu, bali pia katika jamii ya Uganda na baina ya Uganda na nchi wanachama wa JAM. Kuanzishwa kwa vyama vya walimu na wanafunzi wa Kiswahili nchini Uganda ni hali inayoashiria mustakabali mzuri wa ukuaji wa taaluma hii. Vyama hivi vina jukumu kubwa na muhimu la kuhakikisha kuwa sera ya lugha ya Kiswahili ya Uganda na ya JAM zimetekelezwa. Ni matumaini yetu kwamba vyama hivi vitafanya kazi na Baraza la Kiswahili la Uganda ambalo nalo tunatarajia kuwa liundwe. Vyombo hivi ni muhimu kushirikiana na Kamisheni ya Kiswahili ya Afrika Mashariki katika kuhakikisha kwamba Kiswahili kinapata hadhi inayostahili. Hitimisho na Mapendekezo Makala hii imejikita katika suala la ufundishaji wa Kiswahili katika vyuo vikuu vya Uganda. Imedhihirishwa kwamba hali ya Kiswahili katika vyuo vikuu ina uhusiano wa karibu sana na hali ya mitaala ya elimu ya viwango vya chini nchini Uganda. Uhusiano huu, ambao ulianza zamani sana wakati wa ukoloni, unamaanisha kwamba mitaala inayoundwa haina budi kuzingatia umuhimu wa kila kiwango cha elimu. Pia, Makala imejadili juhudi zinazoendelezwa kustawisha Kiswahili katika vyuo vikuu nchini Uganda. Licha ya juhudi hizo, bado kuna changamoto kadhaa. Hata hivyo, kile kinachoonekana kuwa matatizo kinaweza kutumika ili kuimarisha mitaala ya vyuo vikuu. Kwa kuhitimisha, Makala imehoji kwamba mustakabali wa Kiswahili nchini Uganda unatia moyo. Pana kila sababu ya kuamini kuwa jitihada zinazofanywa zinazaa matunda ya ufanisi wa maendeleo na matumizi ya Kiswahili. Mustakabali wa elimu ya Kiswahili nchini Uganda unaweza kueleweka katika misingi ya ukuaji na matumizi ya Kiswahili ulimwenguni. Kuenea kwa Kiswahili ulimwenguni kumekuwa kukitokea kwa awamu mbalimbali. Vivyo hivyo, elimu ya Kiswahili nchini Uganda imetokea katika awamu tofautitofauti. Kuenea kwa Kiswahili ndiyo sababu kuu inayochangia elimu ya lugha hii Uganda. Kama ilivyo kwa Nchi Wanachama wa JAM, Kiswahili sasa ni lugha iliyopewa hadhi ya mawasiliano mapana na kuwa lugha rasmi hivi karibuni. Hizi ni sababu za kisiasa ambazo nazo zinachangia mwamko mpya wa elimu ya Kiswahili nchini Uganda. Soko la Kiswahili linapanuka. Ili kufaulu katika Jumuiya, wananchi wa Uganda hawana budi kujifunza na kutumia Kiswahili. Nje ya JAM, Kiswahili kinakua na kutumika katika Nyanja za elimu, habari, sanaa na fasihi. Hili ni soko kubwa kwa wadau wa Kiswahili. Lazima Uganda ijiandae kunufaika na soko hili lenye fursa adhimu na tija si haba. Kukua kwa Kiswahili kumeibua lahaja na lafudhi mbalimbali. Uganda ina aina za Viswahili ambavyo navyo ni muhimu sana katika ismu-jamii ya Kiswahili. Huu wingilugha ni ukwasi unaostahili kutunzwa. Mustakabali huu wa Kiswahili unahitaji maandalizi kabambe kuhusu elimu ya lugha hii na mitaala yake: Kwanza, mitaala ya vyuo vikuu vya Uganda iandaliwe kuwafundisha wale wote wanaotaka kujifunza Kiswahaili kwa maslahi ya kibinafsi na ya kitaifa. Hali hii ifanywe kwa kuzingatia hali ya wingi-lugha iliyoko Uganda. Pili, wataalamu wa Kiswahili wafanye utafiti na kueleza hali ya Kiswahili nchini Uganda. Historia ya Kiswahili iliyoko inahitaji tathmini na uhakiki. Vyuo vikuu vina fursa ya kulishughulikia hilo. Tatu, ufundishaji na ujifunzaji wa Kiswahili uzingatie hali na historia ya nchi ya Uganda. Ni vyema kurejelea tungo za Kiswahili kutoka nje ya nchi, lakini lazima ifahamike kwamba Uganda ina historia yake ambayo imekuwa na athari kubwa kwa Kiswahili. Aidha, ufundishaji utumie njia, mbinu na vifaa vinavyotambua na kuzingatia ukweli huo. Nne, elimu ya Kiswahili inahitaji kuwekwa katika misingi inayotambua hali ya lugha nyingine za asili na hata za kigeni. Tano, elimu ya Kiswahili Uganda itambue msukumo wa kisiasa katika JAM na barani Afrika. Kiswahili siyo tu lugha ya mawasiliano mapana, ni nembo ya utambulisho wa Afrika na rasilimali kwa yeyote anayetaka kuifaidi. Marejeleo Crystal, D. (1997). English as a Global Language. Cambridge: Cambridge University Press Kachru, B. B. (1986). ‘The power and politics of English’ ktk World Englishes. 5(2/3), 121-140. Kachru, B. B. (1985). “Standards, Codification and Sociolinguistic Realism: The English Language in the Outer Circle.” Katika: English in the World: Teaching and Learning the Language and Literatures. (Wah.) Randolph Quirk and Henry Widdowson. Cambridge: Cambridge University Press. (Kr. 11-30) Mollin, S. (2006). “English as a Lingua Franca: A New Variety in the New Expanding Circle”. Nordic Journal of English Studies, 5 # 2. 41-57. Patil, Z. N. (2006). ‘On the nature and role of English in Asia.’ Ktk Linguistics Journal, 1(2), 88-131. Rajadurai, J. (2005). “Revisiting the Concentric Circles: Conceptual and Sociolinguistic Considerations”. Asian EFL Journal, 7 (4), 1-24. The Republic of Uganda. (1992). Government white paper on the educational policy review Commission Report. Kampala: UPPC. The government of Uganda. (1963). The Castle Education Commission The Phelps Stokes Commission (1924). Report White, R. V. (1997) “Going round in circles: English as an International Language, and cross-Cultural Capability. Cross-Cultural Capability Conference ’97. Leeds Metropolitan University. 1997. 15-16. Yoneoka, J. (2002). English in Asia. Journal on date 5/8/2002. www2.kumagaku.ac.jp Phonology and the Teaching of Kiswahili in Linguistically Diverse East African Community Jane ODUOR Introduction Kiswahili is being taught to a linguistically diverse university student population in the East African Community (EAC). A majority of these learners of Kiswahili speak a variety of other languages. Consequently, this paper aims at highlighting some aspects of Kiswahili phonetics and phonology that are either left out or not handled conclusively in Kiswahili phonology text books and the spill over into some Kiswahili phonetics and phonology classrooms, with a view to showing that there is need for a phonetic (acoustic) analysis of Standard Kiswahili sounds. The paper shows that some of the areas which are not handled adequately in Kiswahili phonetics and phonology are the Standard Kiswahili vowel chart, some vowels and consonants. This chapter identifies the possible sources of challenge to be lack of adequate research in Kiswahili phonetics and the limited number of phonology books written in Kiswahili. It is suggested that the phonetic analysis of Kiswahili using modern computer software programs such as Praat and Speech Analyser should be carried out. This should then contribute towards an in-depth analysis of Kiswahili phonetics and phonology and the writing of text books on the same subject. The paper then concludes that this kind of analysis will lift up Kiswahili in terms of research, innovation and teaching to the level of analysis attained for the other big languages of the world. The main inspiration for this chapter arises from interactions with Kiswahili text books written for secondary school students, university level Standard Kiswahili text books on phonology, Kamusi ya Kiswahili Sanifu and conversations with some of the phonetics and phonology lecturers at the University of Nairobi. For meaningful oral communication, correct pronunciation is paramount. Teaching the phonology of a language reinforces the ability of students to articulate correctly. Therefore, Kiswahili phonology text books need to be appropriate to meet expectations of Standard Kiswahili. The paper begins by establishing a relationship between phonetics and phonology and the teaching of Kiswahili, and then goes on to explain how data for this research was obtained. It then identifies and shows the areas found to create a challenge in or to be inadequate in the teaching of Standard Kiswahili phonetics and phonology and their possible solutions or remedies. It also discusses other challenges that could be the source of the inadequacies. The paper ends with conclusion and recommendations. Linguistics and the Teaching of Kiswahili at University The relationship between linguistics and language teaching has always been a controversial one with many linguists arguing that linguistics has nothing to say to the teacher (see Sampson, 1980). On the other hand, Johnson (1982) says that language teachers have always looked to the linguist for guidance on how to teach languages. To Johnson, linguistics is considered as something of a mother discipline to the teaching of language. Both the language teacher and the linguist are concerned with language: the former with what the latter studies and describes (Halliday, McIntosh and Strevens 1964). Therefore, phonology is a field of study relevant to teaching Kiswahili. The aim of this chapter is to assess the teaching of Kiswahili at university level in a linguistically diverse context that is the EAC. This evaluation is significant as it illustrates how phonology is essential for the teaching of Kiswahili at university. It is important to do this because the relationship between phonology and language teaching is an indirect one and teachers expect linguistics to say something to them. Chomskian analysis of language has made teachers expect alternative answers to linguistic questions that can guide their teaching. Linguistics is looked upon by teachers to provide new ideas into language teaching. Chomsky's view of language as a system of rules implies that perception and awareness of rules precedes the use of these rules, and that a conscious grammatical understanding of a language rule should precede the provision of opportunities for practice in language teaching (Chastain, 1971). To Chomsky, the creative characteristics of language should lead to the rejection of mechanical practice and instead emphasise on the creative an innovative use of the language. Proponents of this line of thinking seek to allow a learner to depend on their innate capacity and to control the learning process themselves (see Newmark, 1966; Newmark and Reibel, 1968). Developments in linguistic theory since the 1970s have witnessed a shift away from the study of language seen purely as a formal system towards the study of language as communication. This trend accounts for a shift towards sociolinguistics, discourse analysis, semantics, speech act theory and pragmatics as fields of study in linguistics. All these theories have impacted in a major way on language teaching. The culmination of linguistic models and views in a communicative approach to language study has to be understood, in part as a reaction against the predominant formalistic view of language teaching. Effective communication depends on the immediate and automatic access to linguistic forms so that the mind can consciously engage in the more creative business of negotiating meaning. If these forms were not internalized as habitual mental patterns independent of thought, they could not be readily accessed and language could not function effectively as a means of thinking and communicating (Widdowson (1990: ll). A major impact of linguistic concepts, notions and functions has been in syllabus design which specifies learners' roles, settings and topics, and language activities (Wilkins, 1976; Van Ek, 1975). Krashen’s (1982) research illustrates the increasing influence of linguistics on the challenges of teaching and learning of a language. Linguistics should only be applied and used in language teaching within pedagogical principles and not in abstractness and intricacy. Fragmentary and incomplete application of linguistics to language teaching can easily fail to achieve the intended objectives owing to the development of nonfunctional syllabuses. Language teaching is dynamic and not static (Widdowson,1979, 1990; Gregg, 1984; Lennon, 1989). Pedagogical Principles of Teaching Kiswahili at Universities in the EAC The process of EAC integration, coupled with internationalization and globalization of higher education in the region and beyond, has led to increased student mobility across Partner States. With Article 137 of the EAC Treaty providing for Kiswahili to be the Language of Wider Communication, and following East African Legislative Assembly (EALA) Resolution of 2016 to make Kiswahili an Official Language of the Community, Kiswahili is becoming important and more widespread. More and more universities are establishing Kiswahili courses which itself reflects a growing demand for the language. Teaching and learning of a language is concerned with micro- and macro-skills. According to Klimova (2014), there are eight pedagogical principles to be considered in the teaching of any language for various purposes. These are: Promoting constructivism and connectivism as background philosophies; Exploiting corpus linguistics as a resource for the teaching of specific genres; Using task-based activities; iv. Exploiting authentic materials and tasks; Promoting learner autonomy; Using blended learning; Integrating cooperative and collaborative learning; and Employing team teaching. Constructivism and connectivism are the two most utilized perspectives and representations of concepts and content in which languages are presented and encouraged. Kiswahili language education curriculum should be designed to incorporate activities, opportunities, tools and environments that encourage self-regulation, self-analysis, self-reflection and self-awareness. In teaching language, learning situations, environments, skills, content and tasks ought to be relevant, realistic, authentic and that seek to replicate the natural complexities of the real world of learners. Learners should be enabled to construct knowledge independently and not just reproduce it. This knowledge construction should take place in individual contexts through negotiation, collaboration and experience in problem-solving, higher-order thinking skills and deep understanding. Connor (2013) and Flowerdew (2012) recommend that language teaching should take place by means of authentic, naturally occurring data produced by a variety of users. This moves the study of language away from ideas of what is correct, towards what is typical or frequent (Sinclair, 1991). The teaching of Kiswahili should describe features that define the language. Learners of Kiswahili can increase their linguistic proficiency by looking at grammatical and lexical issues in the language. This use of corpus linguistics, as Barlow (2002) argues, can be applied in teaching language, including Kiswahili, in three main areas: syllabus design that meets leaner needs; Materials development that provide learner discovery; and classroom activities that promote learner discovery and autonomy. In a Task-Based Language Learning approach, learners are made to work cooperatively in groups in solving different tasks (Willis & Willis 2007). This encourages learners to develop a deeper understanding of a language through the development of metacognitive skills of critical thinking and reflection (Vermillion 1997). This model provides insights in teaching Kiswahili at universities in the EAC by having courses that allow teachers act as coordinators and facilitators and by participating in activities whose content is provided by students through group interaction and whose outcomes are not determined beforehand. Language education ought to prioritize authentic texts and other teaching materials (Dudley-Evans & St John 1998; Plews 2010; Todd, 2003) even though non-authentic materials better serve pedagogical purposes (Ellis, 2003). Kiswahili students can benefit from authentic texts which should be attractive and link learners’ world to the outside world. Kiswahili reading materials should expose learners to current topics from various language domains. Autonomous learning expects learners to be mature, self-directed and motivated (Todd, 2003; Waters & Waters 1992, 1995) and involves learners being aware of their own ways of learning, so as to utilize their strengths and work on their weaknesses (van Lier 1996). Kiswahili learners should be ready to realize themselves and needs, and be determined to take on responsibilities, seek knowledge and information independently, and be willing to cooperate and communicate with others and show empathy to other people. Technologies help learners and teachers to work together to improve the quality of blended learning and teaching, with the aim of providing realistic practical opportunities to make learning independent, useful, sustainable and ever growing (Bruffee, 1993; Graham, et al, 2003; 2005). Hence, blended learning should be employed in the teaching of Kiswahili as it is likely to support more interactive strategies than only face-to-face teaching. Kiswahili education at university will also encourage collaborative learning with students and educators working together on academic projects from anywhere and at any time. Blended learning of Kiswahili will help reduce costs of implementation of the curriculum. But even as blended learning of Kiswahili is being considered, it has to be remembered that it is time-consuming and costly in terms of creating materials and preparation and evaluation. The approach assumes readiness of students’ study skills. Another approach would be integration of collaborative and cooperative learning that involves smallgroup active student participation. The former approach can take place any time and allows students to work together towards a goal while in the latter students work together in the same place on a given task. Kiswahili students can raise their inter-cultural awareness while working together as a team and each member contributing to reach a compromise in raising their proficiency. The last approach necessary for consideration is teamteaching at two major levels: cooperation in course design and implementation; and, collaboration between teachers and students to develop course outlines and the curriculum (Dudley-Evans, 2001; Flowerdew & Peacock, 2001). Kiswahili can be taught with two or more specialists working together in order to improve their students’ skills. The foregoing methodological principles and approaches are not mutually exclusive. Instead, they should be seen as complementing each other in promoting the teaching of Kiswahili at university level in the EAC. Some Areas of concern and possible remedies in the Teaching of Kiswahili Phonology Based on library research on information in Kiswahili phonology books written mostly by researchers in Kenya and Tanzania, and an examination of some segmental aspects as discussed in the text books reveals that there are areas that seem to have a challenge. Further, interviews conducted with phonology lecturers and students taking Kiswahili phonetics and phonology at the University of Nairobi showed areas of concern or challenges. Possible remedies to these concerns are discussed in this chapter. Kiswahili Vowels An analysis of some Kiswahili phonemes in the vowel chart yields interesting findings about the vowel [a]. Though the main interest in this section is in the presentation of information in university level text books, secondary school level text books are mentioned where necessary because the writers of some of these books are university professors, some of whom teach Kiswahili phonetics and phonology. The inadequacies in the presentation of information concerning Kiswahili pronunciation found in secondary school books have been addressed by researchers such as Oduor (2012). It was found that there are varying charts used for teaching Standard Kiswahili vowels. Since it is assumed that there is only one Standard Kiswahili, one would expect that the chart should also be standard. The variations give the impression that there is no Standard Kiswahili. While there are varieties of Kiswahili, a phonetic investigation of the different sounds has not been carried out. Two of the charts that are found in Kiswahili text books used for teaching are presented below: Figure 1: Taken from Habwe and Matei (2006) Figure 2: Taken from Massamba et al. (2004, pg. 25) The two vowel charts above look quite different from one another. The two charts presented in Iribe Mwangi (2008) are different from the ones presented in Figures (1) and (2). This already gives a total of four different charts for Standard Kiswahili. Whereas Figure (1) shows that /a/ is more central than back, in Figure (2) /a/ it is a bit more to the back. These variations are also discussed in Oduor (2012) for secondary school books. For this sound an acoustic analysis is required to find out if there are any variations and where the variations occur. This will show if the sound /a/ is more back than central, hence it will be clear if Kiswahili has either the sound /a/ or /a/. Whereas the former symbol represents a more central or front low vowel, the latter represents a low back vowel. The reason for the disparities in the positions of the vowels themselves and the shapes of the vowel charts is lack of scientific research and testing of Kiswahili vowels in the current literature. Closely related to the issues discussed in the preceding paragraph is the identification of long vowels such as /a:/ as opposed to a sequence of similar vowels separated by syllable boundary. The word ‘maana’ /ma-a-na/, which means ‘meaning’, is an example of the latter. The symbol ‘-’ in the word represents syllable boundary. The word ‘saa’ /sa:/, which means ‘time’, is an example of the former. The area of vowel length is another area that needs an acoustic analysis. Generally, an acoustic study of Kiswahili vowels is necessary so that their positions of articulation are identified. This will also lead to the development of one standard chart for Standard Kiswahili vowels in the whole of the East African region and the world at large. The data used for this kind of investigation should contain Standard Kiswahili vowels in different positions within words. The same vowel should occur with different Kiswahili phonemes so that the full range of pronunciation of these vowels may be captured or identified. At the same time if this is done as recommended any allophonic variations that are there in the Kiswahili vowels will emerge naturally and be identified. This kind of study is important because it will give a reliable distribution of Kiswahili vowels. A study of vowel length dichotomy can also be carried out effectively using Praat or Speech Analyser. To discuss Kiswahili vowels more conclusively, there is need to discuss the features [ATR] and [tense] for Kiswahili vowels more thoroughly. Kiswahili is a Bantu language. Most Bantu languages in Kenya have [+ATR] (Advanced Tongue Root) and [-ATR] (Retracted Tongue Root) dichotomy which seems to be different from the notion of [+tense] and [-tense], respectively. There is need to investigate the motivation for characterizing Kiswahili vowels in terms of the feature [tense] and not [ATR]. According to Ladefoged and Johnson (2011) [+ATR] and [-ATR] vowels: … differ primarily in the size of the pharynx. In the one set, there are vowels in which the root of the tongue is drawn forward and the larynx is lowered, so that the part of the vocal tract in the pharynx is considerably enlarged. These vowels are called advanced tongue root (or, more simply, +ATR) vowels. In the other set, there are vowels in which there is no advancement of the tongue root or lowering of the larynx (-ATR vowels). (pp. 228-229) The [+ATR] vowels have a tendency to be higher than their [-ATR] counterparts. According to Odden (2005), the difference between [i] and [] is one of vowel height. He goes on to state that this vowel contrast is described in terms of [ATR] for African and Siberian languages. He then introduces the debate about the phonetic difference between [ATR] and [tense] by stating that: Typically, [+tense] front vowels are fronter than their lax counterparts, and [+tense] back vowels are backer than their lax counterparts. In comparison, [+ATR] vowels are supposed to be generally fronter than corresponding [-ATR] vowels …. However, some articulatory studies have shown that the physical basis for the tense/lax distinction in English is no different from that which ATR is based on. Unfortunately, the clearest examples of the feature [ATR] are found in languages of Africa, where very little phonetic research has been done. (p. 141) It is possible to carry out this kind of phonetic study for Standard Kiswahili vowels. There is clearly a research gap that should be filled in not only for the vowels of Kiswahili but also for the numerous vowels of the numerous African languages. Odden (2005) goes on to say that no language contrasts both [ATR] and [tense] vowels. So the question is: are there phonetic studies which show clearly that for Kiswahili it is [tense] and not [ATR] that exists and not vice versa? As far as the investigation I have carried out is concerned, there seems to be no current acoustic study that has established whether it is the feature [tense] or [ATR] that exists in Standard Kiswahili. Kiswahili Consonants Apart from vowels, some consonants do not also have a conclusive analysis. One consonant whose phonemic status is questionable or should be investigated further is [], the labiodental nasal. In Iribe-Mwangi (2010), it appears in the consonant chart within slanted slashes. This seems to suggest that it is regarded as a consonant phoneme in Standard Kiswahili by this researcher yet it is impossible to use the minimal pair test to prove that it is one. Its occurrence is restricted as it only occurs before /v/. So, it must be a variant of another sound. It occurs in words such as follows: Mvivu [vivu] ‘lazy (adjective in reference to person)’ Mvua [vua] ‘rain’ Mvulana [vulana] ‘boy’ The nasal sounds that have been established to exist in Kiswahili as phonemes are /m, n, , /. It is my observation that some students have been led to believe that in the articulation of nasals, air passes through the nasal as well as the oral cavity. This analysis comes about as a result of attaching a vowel sound to the production of the nasal consonant. For example, in producing the sound /m/ in a classroom situation, a teacher may produce the sound as [ma] thus adding a vowel to this articulation to make it audible to all students. When that is done, air is allowed to pass out into the atmosphere through the mouth during the vowel articulation. To avoid this error in teaching, it would be easier to expose learners to the articulation of these nasals in words where they are used as syllabic consonant. A few examples of Kiswahili words with nasal sounds are given in (2) to show the environment where they function as syllabic consonants. Mtoto [-to-to] ‘child’ Mtu [m-tu] ‘person’ Mbunge [m-bu-] ‘Member of Parliament’ Nje [-] ‘outside’ Nzi [n-zi] ‘house fly’ Since in pronouncing the words in (2), one must complete the first syllable before moving to the next, it would be clear that in the production of nasals air passes out into the atmosphere through the nose. An acoustic analysis of nasals in Kiswahili would help to address this challenge. The emerging spectrograms in an acoustic analysis of Kiswahili sounds using Praat or Speech Analyser would show the acoustic characteristics of nasal sounds as opposed to the oral ones. In acoustic terms, the production of nasals in Kiswahili may not be different from that of the other well studied languages like English. Some researchers at the University of Nairobi have observed that some Standard Kiswahili speakers use //, the voiced palato-alveolar affricate, instead of the palatal stop / / which exists in Standard Kiswahili. Some of the words which contain this sound are listed in (3) below. Jenga [-a] ‘build’ Jela [-la] ‘prison’ Taja [ta-a] ‘mention’ Uji [u-i] ‘porrodge’ The impression given is that the words in (3) are pronounced with the sound // as seen in (4). Jenga [-a] ‘build’ Jela [-la] ‘prison’ Taja [ta-a] ‘mention’ Uji [u-i] ‘porridge’ There are Kenyan languages such as Dholuo where palato-alveolar affricates [] and [] are seen to occur in free variation with palatal stops [] and [], respectively. There are many Kenyan languages with this sound. So, this could be a case of transfer from mother tongue to Kiswahili. Many languages in the East African region also have it. Once again, an acoustic analysis of audio recordings of Standard Kiswahili speakers would clearly show which sound exists in Standard Kiswahili. Hence it would be more clearer if the use of [] is simply a case of mother tongue interference. Iribe-Mwangi (2008) presents /x/, the voiceless velar fricative, in the consonant chart whereas Mwaliwa (2014) does not. Though this may not require an acoustic investigation, more investigation needs to be carried out by researchers in phonology to establish its status in Standard Kiswahili. Another controversial area would be the analysis of prenasalised consonants or nasal compounds as referred to in some researches. Some researchers view them as consonant clusters as seen in the analysis given to them in syllables. When they occur in syllables, they are analyzed as CC sequences which gives the impression that they are a cluster and not one C that is internally complex. Iribemwangi (2010) and Mwaliwa (2014) represent them as CC sequences. A cluster then implies that the articulation of one sound is completed or almost completed before the onset of the next sound. In my view they are single internally complex segments that should be analysed as unit phonemes. They are internally complex, just as the affricates [] and [], which have two phases of articulation. For affricates, the first phase is a stop phase followed by a second one which is a fricative phase. For prenasalised consonants, the first phase is a nasal stop phase while the second one is an oral stop one. Since this kind of research and analysis is not yet visible in Kiswahili phonology text books, there is need for an acoustic analysis of this set of sounds. Some prenasalised consonants occur in words such the ones listed in (5) below. Their varied analysis in terms of Cs and Vs is also displayed. Existing Analysis Proposed Analysis Mboga [-] [CCV-CV] or [CV-CV] ‘vegetable’ Kitanda [--] [CV-CV-CCV] or [CV-CV-CV] ‘bed’ Gonga [-] [CV-CCV] or [CV-CV] ‘hit’ Vunja [-] [CV-CCV] or [CV-CV] ‘break’ This then is another area that calls for an acoustic analysis using audio recordings from competent speakers of Standard Kiswahili so that Kiswahili phonetics and phonology are taught competently within the East African region. An acoustic analysis would show if, for Kiswahili, it is the existing analysis or the proposed one in (5) that is correct. A proper research must stem from this region because East Africa is the home of Kiswahili and this is where its mother tongue speakers are found. As observed in the discussions in this section, all the issues discussed involve sound segments. When sound segments are studied well or conclusively, it becomes easy to deal with the other phonological levels. It is therefore recommended in this study that the main and possibly the only remedy to these varied and controversial analysis is an acoustic analysis of all the sound segments that exist in Standard Kiswahili. The question of whether they exist as phonemes or allophones should come after the phonetic analysis. Sources of Challenges of Teaching Kiswahili Phonology There are challenges that may have led to the inadequacies discussed in the preceding sections. The first one is that the books lecturers use to teach Kiswahili phonetics and phonology are the same ones used for teaching general phonetics and phonology. Some of these text books are Abercrombie (1967), O’connor (1973) and Ladefoged (1995). To an extent this is correct if they are teaching general phonetics and phonology to Kiswahili students to give them a proper foundation or a wider view of the sounds that exist in human language. Books that focus on Kiswahili phonetics specifically are required. Lack of general phonetics and phonology books, such as Clark and Yallop (1995) and Abercrombie (1967) written in Kiswahili is yet another challenge. To enable students and other researchers to be competent in the terminology used in phonetics and phonology, books need to be translated into Kiswahili with the permission of the original authors. Kiswahili researchers who are interested in its sound system should write general phonology and phonetics books in Kiswahili. A good example of such a phonology text is Massamba (2011). There are no adequate books that are based on Kiswahili phonetics to improve the teaching of Kiswahili phonology. Another challenge is that books published on Kiswahili phonology are few. Therefore, for the sound system of Kiswahili, more books that focus on Kiswahili phonology are required. There are a few researchers who have already written such books on Kiswahili phonology. A good example is Massamba et al. (2004). It was observed that sometimes the texts used were written several years ago, for example, Polome (1967). The content may still be relevant but there may be sections that need to be updated to be in line with the modern trends. Researchers may need to volunteer to update such books and improve on section that may not be good enough in terms of detailed research. An example of a book of phonetics that was updated is Ladefoged (1975). It is now Ladefoged and Johnson (2014). The sixth edition of this same text was published in 2011. Hence it is updated frequently. It is noted that Habwe & Karanja (2004) was also updated and reprinted after this first publication. Yet another challenge is related to the time provided for teaching Kiswahili to students. This is especially a major problem in the Bachelor of Education programme where students have to take Kiswahili (both language and literature) as one teaching subject in addition to another teaching subject unlike their counterparts in the same programme who take English language and literature as two teaching subjects. The same problem exists in the Bachelor of Arts programme where students who want to major in Kiswahili have to learn Kiswahili linguistics and literature (isimu na fasihi), unlike their counterparts who can choose to major in linguistics only or literature. Students of Kiswahili especially in the Bachelor of Arts programme should be allowed to major in either Linguistics or Literature so that they have ample time to delve deep into the subject. Kiswahili University Textbooks and the Teaching of Phonology and Phonetics This discusses the relationship between phonetics and phonology for it is in this relationship that the ultimate solution lies. According to Clark and Yallop (1995), both phonetics and phonology are concerned with speech, that is, the way speech is heard and produced. Phonetics focuses more narrowly on articulation and acoustics, while phonology deals with the systematic organization and structures of speech sounds. According to Laver (2000), phonology is intimately connected with the phonetic study of speech. Whereas Clark and Yallop (1995) state that the boundary between phonetics and phonology should not be drawn sharply, Laver (2000) states that neither of them is feasible without an adequate understanding of the other. This close relationship is also discussed by Massamba (2010). He notes that they are closely related disciplines and cites Trubetzkoy (1969) in stating that: ‘As regards phonology, it is clear that it make[s] use of certain phonetic concepts’ (p. 14). He further states that “… although we have said that phonetics deals with speech sounds in general, it should be noted that it is possible to simply study the phonetics of a particular language without having recourse to ‘universal phonetics’.” Therefore, a proper study of Kiswahili phonology includes a proper understanding of Kiswahili phonetics. Hence, this paper has attempted to show that there is need to work more on Kiswahili phonetics especially at the level of its acoustics in order to understand Kiswahili phonology more and teach it more competently. We, as researchers of Kiswahili phonology and phonetics, need to do more research in order to clarify issues that still remain hazy or unclear. If we look at languages such as English, German, French, etc, there are many books that are specific to their phonetics and phonology. Such books help to reduce ambiguities in phonological analysis. For English two examples of such text are Jones (1972) and Roach (2009). Sound phonological theories are also developed from and supported by phonological and phonetic language data that is convincing. Researchers of Kiswahili in the East African Countries should be willing to take time to carry out thorough investigations. They must take the lead in generating knowledge of Kiswahili. They should also take the lead in disseminating the knowledge gathered from research. There seems to be no standard chart for teaching Kiswahili vowels. Secondly, the phonemic status of the consonant [] is questionable. Thirdly, some students have been led to believe that in the articulation of nasals, air passes through both the nasal and the oral cavities. Fourthly, some researchers have observed that some Standard Kiswahili speakers use // instead of / / in Standard Kiswahili. Lastly, the prenasalized consonants are viewed by some researchers as unit phonemes while others seem to view them as consonant clusters. The sources of the challenge in teaching Kiswahili phonology are twofold. Firstly, the books lecturers use to teach Kiswahili phonology and phonetics are the same ones used for teaching general phonetics and phonology. There are no adequate books that are based on Kiswahili phonetics to improve the teaching of Kiswahili phonology. Secondly, sometimes the texts used were written several years ago. Thirdly, there is inadequate time provided for teaching Kiswahili linguistic to students. It is recommended that a proper study of Kiswahili phonology includes a proper understanding of Kiswahili phonetics and that general phonology and phonetics books should be written in Kiswahili. Old books which are still useful should be updated frequently. Hence, this chapter has attempted to show that we need to work more on Kiswahili phonetics especially at the level of its acoustics using computer software such as Praat and Speech Analyser in order to understand Kiswahili phonology better and teach it more competently. There is need to carry out a thorough phonetic analysis of Kiswahili and write books both in Kiswahili phonetics and phonology so that researchers and teachers of Kiswahili can have a proper beginning point. The Need for Kiswahili Phonology Curriculum Review at University Level in the EAC From the discussion above, there is need for curriculum review and redevelopment of Kiswahili Phonology as taught in universities in the EAC. The aim is to enhance student learning, engagement, experience and outcomes. The process of review and enhancement of Kiswahili Phonology curriculum can be a valuable developmental process for both individuals and programme teams involved in the teaching and learning of this course. If planned and executed well, review has the potential to improve Kiswahili phonology teaching and learning, leading to a stronger programme tin Kiswahili education at university level. Departments of Kiswaili should have curriculum review embedded into their culture. They should have a curriculum framework review to embark on a more ambitious curriculum change programme of particularly Phonetics and Phonology courses but generally all Kiswahili courses. This reform is necessary in response to the changing nature of linguistics and opportunities offered by new learning technologies. Academic leadership is required to initiate and sustain the envisaged curriculum review and reform. Necessary measures are necessary for proper planning, communicating, sustaining and evaluating the impact of curriculum review and any subsequent enhancements on the Kiswahili Phonology curriculum. Hence, there is need for a coherent, coordinated and structured approach to Kiswahili programme design which is necessary for effective curriculum change. A collaborative environment is desirable where staff are given the opportunity to shape the curriculum that ultimately they will be required to implement with students having a strong stake as partners in shaping curriculum and assessment design. Universities in the EAC need to make it a point to be reviewing their Kiswahili programmes over a specific period of time. Periodic reviews and accreditation will inform the development of undergraduate and postgraduate Kiswahili programmes in new areas of study. Staff development and training needs have to be identified and built into the plan for the review of Kiswahili curriculum at university level. This is necessary so as to develop the confidence, skills and attributes of those to be involved. The global higher education landscape is changing rapidly, and the number, scope and pace of change initiatives at University level will impact on the capacity for change in the EAC. Conclusion and Recommendations This chapter explored Kiswahili phonology course implementation issues and the place and role of university textbooks and lecturers. It has been pointed out that Kiswahili Phonetics and Phonology are key foundational courses in Kiswahili studies. These aspects of Kiswahili linguistics are not being handled satisfactorily as a result of many factors, including teachers and textbooks. Kiswahili curriculum at university level in the EAC needs a comprehensive review and reform that will lead to changes. Throughout the EAC, there is belief and faith among an increasing number of university students in the transformative power of Kiswahili. The language is seen not just as a useful skill, but as a symbol of a better life, a pathway to regional integration and sustainable development. These expectations and aspirations place a heavy burden for Kiswahili education, and for those who have responsibility for teaching it. The challenges of providing relevant Kiswahili courses and materials are significant. Nonetheless, that notwithstanding, Kiswahili is becoming a powerful agent for regional integration and sustainable development and universities in the EAC must provide requisite education. References Abercrombie, D. (1967). Elements of General Phonetics. Edinburgh: Edinburgh University Press Barlow, M. (2002). ‘Corpora, Concordancing, and Language Teaching.’ In: Proceedings of the 2002 KAMALL International Conference. Korea: Daejon. 135-141. Bruffee, K. (1993). Collaborative Learning. Baltimore: The John Hopkins University Press. Clark, J. and Yallop, C. (1995). An Introduction to Phonetics and Phonology. 2nd ed. Oxford: Blackwell Publishing. Chastain, K. (1971). The Development of Modern Language Skills: Theory to Practice. Philadelphia: Center for Curriculum Development. Connor, U. (2013). Corpus-Based Text Analysis for Intercultural Communication Studies Workshop. PowerPoint Presentation at CELC Symposium at the National University in Singapore on 27-29 May 2013. Dudley-Evans, T. and St John, M. (1998). Developments in English for Specifi c Purposes. Cambridge: Cambridge University Press. Dudley-Evans, T. (2001). ‘Team-teaching in EAP: Changes and adaptations in the Birmingham approach.’ In: Flowerdew, J. and Peacock, M. (wah.) Research Perspectives on English for Academic Purposes. Cambridge: Cambridge University Press. 225-238. Ellis, R. (2003). Task-Based Language Learning and Teaching. OUP. Flowerdew, J. (2012). Discourse in English Language Education. UK: Routledge Flowerdew, J. and Peacock, M. (eds) (2001). Research Perspectives on English for Academic Purposes. Cambridge: Cambridge University Press. Graham, C. R., Allen, S. and Ure, D. (2003). ‘Benefits and Challenges of Blended Learning Environments.’ In: Khosrow-Pour, M. (ed.) Encyclopedia of Information Science and Technology I-V. Hershey, PA: idea Group Inc. 253-259. Graham, C. R. (2005). ‘Blended learning systems: Definition, current trends, and future directions.’ In: Bonk, C. J. and Graham, C. R. (Wah). Handbook of Blended Learning: Global Perspectives, Local Designs. San Francisco, CA: Pfeiffer Publishing. 14-19. Habwe, J. & Karanja, P. (2004). Misingi ya Sarufi ya Lugha ya Kiswahili. Nairobi: Phoenix Habwe, J. and Matei, A. (2006). Darubini ya Kiswahili: Marudio Kamili ya KCSE. Nairobi: Phoenix Publishers Limited. Halliday, Mak., McIntosh, and Strevens, P. (1964). The Linguistic Cciences and Language Teaching. London: Longman. Iribemwangi, P. (2008). ‘A Synchronic Segmental Morphophonology of Standard Kiswahili’. Unpublished PhD Thesis, University of Nairobi. Iribemwangi, P. I. (2010). The Structure of Kiswahili Sounds, Sound Changes and Words. Johnson, K. (1982). Communicative Syllabus Design and Methodology. Oxford: Pergamon. Jones, D. (1972). An Outline of English Phonetics. New Delhi: Kalyani Publishers. Kamusi ya Kiswahili Sanifu. (2013). 2nd ed. Nairobi: Oxford University Press. Klimova, F. B. (2014). Teaching formal written English. UHK: Gaudeamus. Krashen, S. (1982). Principles and Practice in Second Language Acquisition. Oxford: Pergamon. Ladefoged, P. (1975). A Course in Phonetics. New York: Harcourt Brace Jovanovich, Inc. Ladefoged, P. and Johnson, K. (2011). A Course in Phonetics. 6th ed. Belmont: Cengage Learning. Ladefoged, P. and Johnson, K. (2014). A Course in Phonetics. 7th ed. Belmont: Cengage Learning. Ladefoged, P. (1995). Elements of Acoustic Phonetics . Chicago: University of Chicago Press. Laver, J. (2000). Principles of Phonetics. Cambridge: Cambridge University Press. Lennon, P. (1989). ‘The Linguist and the Language Teacher: Love at First Sight or the end of the Honeymoon? In: A Forum Anthology: Selected A Articles from the English Teaching Forum 1984-1988. Washington, D.C.: United States Information Agency. Massamba, D. P. B. (2010). Phonological Theory: History and Development. Dar es Salaam: Institute of Kiswahili Studies. Massamba, D. P. B. (2011). Maendeleo Katika Nadharia ya Fonologia. Dar es Salaam: Taasisi na Taalamu za Kiswahili. Massamba D. P. B. Kihore, Y. M. and Msanjila, Y. P. (2004). Fonologia ya Kiswahili Sanifu: (Fokasa) Sekondari na Vyuo. Dar es Salaam: Taasisi na Taalamu za Kiswahili. Mwaliwa, H. C. (2014). ‘An Analysis of the Syllable Structure of the Standard Kiswahili Loanwords from Modern Standard Arabic’. Unpublished PhD Thesis, University of Nairobi. Newmark, L. (1966). ‘How not to Interfere in Language Learning’ in International Journal of American Linguistics 32:77-83. Newmark, L. and Reibel, D. (1968). ‘Necessity and Sufficiency in Language Learning’. International Review of Applied Linguistics in Language Teaching 6:145-164. O’connor, J. D. (1973). Phonetics. Brownstown: Penguin Books. Odden, D. (2005). Introducing Phonology. Cambridge: Cambridge University Press. Oduor, J. A. N. (2012). ‘Teaching Kiswahili Pronunciation in Secondary Schools in Kenya: The Necessity to Use the Right Information and Descriptive Tools’. The University of Nairobi Journal of Language and Linguistics, 2, 1- 41. Polome, E. (1967). Swahili Language Handbook. Washington D.C: Center for Applied Linguistics. Roach, P. (2009). English Phonetics and Phonology: A Practical Course. 4th ed. Cambridge: Cambridge University Press. Sampson, G. (1980). Schools of Linguistics. London: Hutchinson Todd, R. W. (2003). ‘EAP or TEAP?’ Journal of English for Academic Purposes, 2,147-156. Trubetzkoy, N. S. (1939/1969). Principles of Phonology (Translation by Christine A. M. Baltaxe). Los Angeles: University of California Press. Van Ek, J. A. (1975). The Threshold Level in an European Unit/Credit System for Modem Language Learning by Adults. Strasbourg: Council of Europe. Van Lier, L. (1996). Interaction in the Language Curriculum: Awareness, Autonomy & Authenticity. London: Longman Vermillion, DeAnn, M. (1997). Developing Critical Thinking Skills in EAP Studies. Online document: http://files.eric.ed.gov/fulltext/ED424749. Waters, M. and Waters, A. (1992) ‘Study skills and Study Competence: Getting the Priorities Right.’ ELT Journal, 46(3). 264-273. Waters, M. and Waters, A. (1995). Study Tasks in English. Cambridge: Cambridge University Press. Widdowson, H.G. (1979). Explorations in applied Linguistics. Oxford: Oxford University Press. Widdowson, H.G. (1990). Aspects of Language Teaching. Oxford: OxfordUniversity Press. Wilkins, D. A. (1976). Notional syllabuses. London: Oxford University Press. Willis, D. and Willis, J. (2007). Doing Task-Based Teaching. Oxford: Oxford University Press. Changamoto za Ufundishaji Ngeli za Kiswahili Sanifu na Athari zake Kimatumizi John Hamu HABWE Utangulizi Ufundishaji wa Ngeli za Kiswahili Sanifu ni kipengele muhimu katika mitaala ya Kiswahili ya Vyuo Vikuu kwa kuwa humwekea mwanafunzi msingi mzuri wa kujifunza. Hata hivyo, ufundishaji wa ngeli umekumbwa na changamoto kadhaa ambazo huathiri matumizi ya Kiswahili. Hali hii husababishwa na kuwako mitazamo tofauti kuhusu kipashio hiki cha sarufi ya lugha. Pana haja ya kufundisha kwa uwazi ngeli za Kiswahili sanifu. Hivyo basi, makala hii inachunguza suala la ufundishaji na uendelezaji wa Kiswahili katika ukanda wa Afrika Mashariki. Tunajikita kwenye suala la ngeli na tumeonyesha kwamba kuna nomino hasa nomino za mkopo ambazo huzingatia mifumo miwili au hata zaidi ya ngeli kimatumizi lakini walimu wa Kiswahili nchini Kenya hufundisha nomino hizo kwa kuzingatia mfumo mmoja pekee. Hilo ni jambo ambalo linaleta mgongano baina ya ufundishaji wa nomino na matumizi yake. Data ya kazi hii ilikusanywa kutoka kwa walimu wanaofundisha katika shule za upili nchini Kenya pamoja na kutazama matumizi ya nomino husika katika vyombo vya habari na vile vile kusoma vitabu vya fasihi ili kubainisha matumizi haya. Makala hii inahoji kwamba walimu na wataalamu wengi wa Kiswahili katika vyuo vikuu na ambao walilishughulikia suala la ngeli hapo nyuma wamelifumbia jicho suala hili la uainishaji nomino kuwili na hivyo kusababisha mvutano katika uanishaji wa nomino husika. Makala hii inadai kuwa kutozingatia uainishaji kuwili shuleni kunainyima lugha ya Kiswahili nafasi ya kukua na kuwa na mifumo mbadala na kuwa na utajiri katika sarufi yake licha ya kutatiza matumizi ya nomino za aina hii katika mitagusano ya kimaendeleo katika maeneo kama vile elimu, biashara, utafiti, afya, michezo, nk katika eneo la Afrika Mashariki. Nadharia za Sarufi na Ufundishaji wa Kiswahili Suala la ufundishaji sarufi limekuwa likijadiliwa katika ufundishaji na ujifunzaji lugha kwa muda mrefu sasa (Hossein Nassaji & Sandra Fotos, 2011). Mgogoro umehusu ikiwa sarufi ifundishwa kama somo maalumu au iwe tu ni sehemu ya matukio ya elimu ya lugha inayotokea darasani. Kwa mujibu wa Kelly (1969), hali hii imekuwako tangu lugha ya mwanadamu ianze kufundishwa. Umuhimu wa mgogoro huu ni kwamba unaonyesha mitazamo tofauti iliyoko miongoni mwa walimu wa lugha na wanaisimu kuhusiana na muundo wa lugha na jinsi ya kuifunza. Hata hivyo, kuendelea kwa hali hii kunasababisha sarufi kuzidi kuwa tata katika taaluma ya elimu ya lugha na hata wakati mwingine kutosisitizwa kabisa (Stern, 1992). Utafiti wa karibuni umeonyesha haja ya kufundisha sarufi na vipengele vyake muhimu (Williams, 2005). Sarufi ndio msingi wa kuijua na kuitumia lugha. Kutoijua lugha kuna maana kwamba haiwezi kutumiwa katika ufundishaji na ujifunzaji. Kwa mujibu wa Williams, kuna nadharia nne muhimu sana katika ufundishaji wa sarufi: sarufi elekezi; sarufi elezi; sarufi muundo; na sarufi matumizi. Rothman (2010) anaifafanua sarufi elekezi kuwa mfumo wa kanuni zilizoundwa kwa msingi dhahania wa lugha. Mtazamo huu huichukulia lugha kuwa yenye mfumo kutegemea hadhi yake. Kwa mfano, sarufi elekezi inatarajia matumizi sahihi ya Kiswahili sanifu. Hivyo, kuna ‘usahihi’ na kuna ‘usanifu’ kama mambo ya kimsingi yanayotarajiwa katika matumizi ya lugha. Kwa mantiki hii, kuna muktdaha na uwanja wa matumizi. Vilevile kuna mamlaka inayokadiria na kuamua kama lugha ni sahihi na ni sanifu. Inatarajiwa kwamba kanuni za kutumia Kiswahili sahihi na sanifu zitafundishwa katika elimu kwa kuzingatia mongozo kama vile mitaala ya Kiswahili. Hivyo, nadharia hii inamwelekeza mwalimu na mwanafunzi kufuata sharia na miundo ya lugha na matumzi yake. Hata ingawa nadharia hii ni ya kale, bado ina umuhimu mkubwa katika elimu ya Kiswahili. Kwa upande mwingine, nadharia ya Sarufi elezi inaonyesha matumizi ya kila siku ya lugha katika jamii (Rothman, 2010). Nadharia hii, tofauti na Nadharia Elekezi, haimwonyeshi kanuni na kumtaka mtumiaji wa lugha kuzifuata. Badala yake, nadharia hii hupambanua jinsi ambavyo lugha hutumiwa kwa kuzingatia sarufi. Nadharia hii huonyesha ufahamu wa wazawa na watumiaji wa lugha. Mwalimu wa sarufi ya Kiswahili anaweza kuwajulisha wanafunzi kuwa lugha hii inaweza kutumiwa vizuri na kueleweka na mtu ambaye hajawahi kwenda shuleni. Usahihi na usanifu wa lugha umo katika lugha na matumizi yake. Sarufi Miundo iliibuka kutokana na nadharia za Chomsky katikati ya karne ya ishirini. Sarufi miundo inaichukulia lugha kuwa sehemu ya maumbile ya fikra za mwanadamu (William, 2005). Kufuatia mitazamo ya Chomsky, lugha inahusiana na akili za mwanadamu. Hivyo, mwanadamu ana uwezo wa kuitumia lugha kutokana na maumbile yake. Lakini pia lugha inaweza kutumiwa vizuri na mtu asiye mzawa wake. Matumizi ya lugha hayafai kufungwa na mikatale ya kanuni. Hii ni kwa sababu, lugha inaweza kuwa sahihi kimuundo lakini isiwe sahihi kimaana. Hivyo basi, usahihi wa lugha siyo kigezo cha kukadiria usanifu wake. Chomsky alishikilia kwamba watumiaji wajikite kwa ufahamu wa lugha na siyo kwa sheria walizojifunza. Msimamo wa Chomsky ni muhimu kwa mwalimu wa Kiswahili na kwa wanafunzi walioko kwenye mazingira tofauti ya kujifunza. Sarufi ma/tumizi iliasisiwa na Simon C. Dik aliyeiona lugha kuwa mpangilio wa ngazi mbalimbali zenye majukumu maalum (Williams, 2005). Sarufi hii inatokana na uchunguzi wa lugha mbalimbali. Sarufi matumizi hivyo basi inaweza kutumika kujifunza na kulinganisha lugha mbalimbali hasa kwenye ngazi za diskosi na prakmatiki. Sarufi inachukuliwa kuwa uteuzi anaofanya mtumiaji wa lugha kuchagua na kutumia vipashio mbalimbali kuunda matini yenye maana kimuktadha. Walimu wa Kiswahili wanaweza kutumia sarufi hii kufundisha lugha hii na matumizi yake katika miktadha mbalimbali. Ikumbukwe kwamba nadharia na aina za sarufi zote zina lengo la kueleza dhima ya lugha ya kimawasiliano. Mawasiliano hujengwa kutokana na matumizi na maana ya lugha kwenye muktadha. Lugha ni chombo cha mawasiliano. Lugha huitumikia jamii. Matumizi hayo yanaweza kuwa ya kawaida ya kila siku au yakawa siyo ya kawaida kama vile kwenye fasihi. Muundo, maana, matumizi, muktadha na mawasiliano hujitokeza kuwa masuala muhimu katika elimu ya lugha. Mitaala ya Kiswahili katika vyuo vikuu vya Afrika Mashariki inastahili kuonyesha hali na ngazi hizi. Mitaala ya Kiswahili ionyeshe namna Kiswahili kimeundwa; namna Kiswahili hutoa maana; namna Kiswahili hutumiwa ; namna Kiswahili hujitokeza na kueleweka kimuktadha; na namna Kiswahili huwasiliana. Ufundishaji wa Ngeli za Kiswahili Suala la ngeli katika lugha ya Kiswahili limejadiliwa kwa kina na kwa muda mrefu na wataalamu tofauti tofauti wa Kiswahili wakiwemo Zawawi (1974), Polome (1967) Myachina (1981), Kapinga (1983), Mgullu (1999), Habwe na Karanja (2004), na Mohamed (2000). Mjadala mkubwa; kama anavyodai Mukuria (2002) ni kuwa, wataalamu hawa wametaka kubaini, nomino za Kiswahili zinaweza kuainishwa vipi kwa ukamilifu na inafaa kutumika kigezo kipi katika uanishaji huu? Katika huu mjadala mrefu kuna makundi matatu ambayo aghalabu hujitokeza. Kwanza, kuna kundi la wataalamu linalopendekeza uainishaji wa nomino uzingatie misingi ya kimofolojia. Katika kundi hili kuna wataalamu kama vile Ashton (1944) na Welmers (1973). Wataalamu hawa wanadai kuwa nomino huainishwa katika makundi mbalimbali kwa misingi ya viambishi awali vya nomino hiyo, katika hali ya umoja na wingi, kama ilivyo katika maneno kitabu na vitabu, mtu na watu, mti na miti. Kundi la pili nalo hudai kuwa kigezo kikamilifu cha uainishaji huu wa nomino ni kile cha kisintaksia ambapo uainishaji wa nomino katika ngeli tofauti unazingatia upatanisho wa nomino husika na kiambishi cha kitenzi katika sentensi. Katika kundi hili kuna wataalam kama vile Adewole (1986), Kapinga (1983) na Mgullu (1999). Mtindo huu wa uainishaji ndio unaotumiwa katika mitaala nchini Kenya kwa sasa. Kundi la tatu nalo ni lile linalozingatia kigezo cha kisemantiki katika uainishaji wa nomino katika ngeli ambapo nomino hutiwa katika makundi ya ngeli tofauti kutegemea maana zao. Makundi ya kisemanti ni mengi na hujumuisha viumbe vyenye uhai k.v ng’ombe, samaki na makundi kama vile ya vifaa vya kazi k.v nyundo, ndoo, ngazi; sehemu za mwili k.v mgongo, mkono n.k. Hili kundi la uainishaji kisintakisia lina wataalam k.v Polome (1967) na Myachina (1981). Licha ya kundi hili kutumia semantiki kama kigezo cha uainishaji wa nomino hutumia nambari vile vile katika uainishaji wake (Mukuria 2002). Inaonekana kuwa kila kundi lina ubora na udhaifu wake. Kundi la kimofolojia kwa mfano, lina changamoto ambapo ni kweli kuwa kuna nomino k.v kitabu, mtu, mgongo zilizo na viambishi awali lakini kuna nomino zingine kama vile boksi na karai ambazo hazina viambishi awali na pia baadhi ya nomino husika huwa na upatanisho tofauti licha ya kuwa katika kundi moja. (Ashton 1944, Kapinga 1983). Kundi la kisintaksia nalo lina changamoto kadhaa, kwanza uainishaji wake ni wa kimofolojia vile vile kwa sababu unahusu vipande sauti vyenye maana yaani vipatanisho. Lakini tatizo kubwa zaidi ni kuwa sio vitenzi vyote vina viambishi vya upatanisho. Vitenzi vishirikishi kwa mfano, havina viambishi awali au tamati. Mwisho kundi la semantiki ndilo lenye changamoto kubwa zaidi. Ni vigumu kupata maana kamilifu kwa kila kundi linalopendekezwa na wataalamu hawa. Kwa mfano vifaa vya kazi huweza kuingia katika makundi mengi. Samaki huwa katika kundi la viumbe hai hata kama hayuko hai; jambo linalokwenda kinyume na mantiki ya kundi lake mathalan. Aidha ni vigumu kutoa maana kwa vikundi vya nomino kv ukuta,upote ama nomino zinazotokana na vitenzi kv kulima,kucheza,na kadhalika (Taz. Mgullu 1999; Habwe na Karanja 2004). Ufundishaji Kiswahili Kimatumizi Ili lugha ya Kiswahili iwe chombo kifaacho cha ustawi na maendeleo endelevu lazima ifundishwe kwa njia itakayozingatia matumizi halisi katika jamii. Ni bora matumizi yakaelekeza ufundishaji na kwa njia hii ufundishaji huweza kuakisi vipengele vya lugha na maendeleo yake. Imezingatia jinsi nomino husika zinavyofundishwa shuleni katika kiwango cha shule za upili kwa kuzingatia namna moja tu ya uanishaji na jinsi nomino hizi zinavyotumiwa katika baadhi ya maandishi na vyombo vya habari au hata matumizi ya kawaida ambapo huweza kuzingatia ngeli mbili au zaidi. Mbali na kitenzi, nomino ni kipengee kikuu cha lugha kinachotumika kiuamilifu kurejelea, kutaja, kuainisha, kulinganisha vipengele vya maisha licha ya kuleta upatanisho wa sentensi (Taz. Halliday na Hasan 1976; Beaugrande na Dressler 1981). Nomino za Kiswahili hata hivyo huweza kuainishwa kwa kuzingatia vipengele tofauti vya lugha kama tutakavyoeleza katika sehemu ifuatayo kwa mujibu wa watafiti mbalimbali. Lugha zote za Kibantu, Kiswahili kikiwemo huainisha nomino zake katika makundi ya ngeli. (Taz. Mgullu 1999, Habwe na Karanja 2004, Polome 1967, Myachina . Ngeli nazo humwelekeza mtumizi wa lugha namna ambavyo nomino hizo zitatumika katika upatanisho wa sentensi sahihi. Mtumizi akijua kuwa nomino kijana na mtu, kwa mfano, zimo katika ngeli moja basi upatanisho wake utakuwa sahihi. Idadi ya makundi haya ya ngeli hutofautiana kutoka lugha moja hadi nyingine. Kwa mujibu wa Greenberg (1966) nomino za lugha za kibantu kwa kawaida huwa na viambishi ngeli vinavyoonyesha umoja na vingine huakisi wingi, kv. ki - na vi – katika nomino kitabu na vitabu katika Kiswahili. Ingawaje ni kweli imebainika pia kuwa kuna baadhi ya nomino kv baba, mama, na hata shangazi ambazo hazina viambishi katika umoja na wingi na nyingine kv boksi, sanduku ambazo hazina viambishi ngeli katika umoja lakini zinavyo viambishi katika wingi. (Taz Kapinga 1983; Mbaabu 1992; Mdee 1986). Imebainika kwa mujibu wa wataalamu mbalimbali kuwa nomino huweza kuainishwa katika makundi mawili tofauti (Zawawi 1974; Mohamed 2002). Hata hivyo suala hili halijapewa uzito unaostahili katika ufundishaji wa ngeli katika shule za upili nchini Kenya. Katika shule nyingi nchini Kenya na katika hafla mbalimbali za wataalamu wa Kiswahili kwa mfano kuna malumbano ya kuainisha nomino kadhaa kv “maiti”, “mali”, na “maudhui”. Ni kama inaaminika kila nomino lazima iingie katika mojawapo ya ngeli ambapo itapata sifa zake za upatanisho wa ngeli husika hali inayoleta mgongano baina ya ufundishaji wa ngeli hizi shuleni na matumizi yake katika hali ya kawaida. Licha ya juhudi za awali kama vile Loogman (1974), Myachina (1981), Mgullu (1999), Ashton (1944), Mohammed (2001) na Zawawi (1974), utafiti wa kutosha haujafanywa, kubaini ni nomino zipi hasa zitaingia katika ngeli zaidi ya mbili na sababu za kuingia katika ngeli hizi ni zipi? Na je, nomino hizi zitafundishwa vipi shuleni ili wanafunzi wapate kuzielewa na kuzitumia ipasavyo? Je watumizi wa lugha katika eneo la Afrika Mashariki wanapaswa kuzitumia vipi nomino hizi katika mawasiliano yao ya kawaida bila kuwasababishia matatizo? Hali hii inapaswa kuonekana kama maendeleo au makosa ya lugha ya Kiswahili sanifu? Je ni kwa vipi uanishaji na ufundishaji usiotilia maanani matumizi huweza kukidhi mahitaji ya kimaendeleo? Ikiwa uanishaji kuwili utakubalika je, ni uainishaji upi utakaopendelewa katika maandishi yapi na kwa sababu gani? Haya ni baadhi ya maswali yanayoulizwa na kujibiwa katika makala hii. Ingawa walimu walidhihirisha uainishaji tofauti, hawakuzua suala la uainishaji kuwili wa nomino husika katika ufundishaji wao darasani. Hata nomino “maiti” ambayo aghalabu hujadiliwa sana katika vikao vingi vya walimu na wataalamu nchini Kenya iliainishwa kwa namna moja tu na walimu. Kila mwalimu akiianisha nomino hii kwa njia aonayo kuwa inafaa zaidi. Mjadala unaoendelezwa sana katika shule unahusu njia iliyo sawa na bora wala sio uwezekano wa kuainisha kuwili. Kuwepo na njia mbadala za kuaziainisha nomino hizi ina maana kuwa zinaweza kufundishwa na mwalimu akizingatia njia tofauti za kuziainisha. Lakini, je, kwa nini walimu hawakugusia suala la uainishaji kuwili hali matumizi yanaonyesha tofauti hizi? Huenda kuna sababu kadha wa kadha zinazopelekea kutofundishwa kwa uanishaji kuwili katika shule za upili za Kenya. Walimu katika sampuli ya utafiti huu huenda waliathiriwa na vitabu wanavyotumia katika kufundishia Kiswahili hususan suala la ngeli shuleni au hata makamusi wanayoyatumia kama vitabu vya rejea. Walimu hawakutoa nafasi yoyote ya uainishaji kuwili shuleni kwa nomino kv. karatasi, gari, zulia, taji, kamusi, nk. Swali kubwa likawa je, ni vipi wanafunzi watajua kuwa baadhi ya nomino za Kiswahili huainishwa kwa njia mbili tofauti? Na, je watakapotaka kutumia nomino hizi katika mawasiliano halisi watazitumia vipi bila kuchanganyikiwa? Ufundishaji wa uainishaji mmoja unakilemaza Kiswahili kama chombo cha maendeleo katika eneo zima la Afrika Mashariki. Zawawi (1974) anaunga mkono kauli ya nomino za Kiswahili kuainishwa katika makundi mawili tofauti au hata zaidi. Zawawi katika kuangazia suala hili alizingatia zaidi uainishaji nomino wa kimofolojia ambapo alisema neno shangazi kwa mfano, huweza kuainishwa katika ngeli tatu tofauti kama ifuatayo: Shangazi langu (Ji-ma class) Shangazi yangu (n-class) Shangazi wangu (m-wa class) Uainishaji huu umezingatia sana kazi ya Ashton (1944) ya kuzingatia viambishi awali vya nomino. Mohamed (2002) naye anapoangazia suala hili hili la uanishaji kuwili anazingatia sana, kama Zawawi (1974), mfumo wa ngeli kimofolojia kwa sababu anazingatia zaidi viambishi ngeli vya nomino za Kiswahili. Mohamed (2002) anahoji kuwa suala hili lina utata kwa sababu nomino fulani zilizo katika ngeli moja huwa na upatanisho tofauti kama ilivyo na nomino kijana, kiziwi, kiwete. Nomino kijana, kiziwi na kiwete kwa mujibu wa Mohammed (2002) zimo katika ngeli mbili tofauti ngeli ya (ki-vi) na (m-wa). Zimo katika ki-vi kwa kuzingatia mofolojia na m-wa kwa kuzingatia kwa kiasi kikubwa maana zake. Mtazamo wa kimofolojia hata hivyo hauzingatii upatanisho wa vitenzi na una matatizo mengi kama tulivyosema katika utangulizi. Lakini hata katika uainishaji wa kisintaksia kuna hali hii ya uainishaji kuwili kwa baadhi ya nomino za Kiswahili. Sababu moja kubwa ya uainishaji huu huenda ni analojia. Analojia husababisha miundo inayoingia katika lugha ya Kiswahili kutoka lugha za kigeni kuingizwa katika ngeli fulani. Uingizaji huu kwa kiasi kikubwa huzingatia umbo la nomino na wakati mwingine maana. Si ajabu basi neno hospitali limeingia katika ngeli ya( i – zi) maana umbo lake hufanana sana nomino za ngeli hiyo k.v habari, rangi. Vile vile nomino ambazo tayari zimeingia katika Kiswahili hujibadilisha na kuiga miundo na mitindo mingine kwa sababu ya kufanana kimaana na hata kimuundo. Kuna uwezekano mkubwa neno karatasi lilipoingia katika mfumo wa lugha ya Kiswahili limepewa ngeli ya (i-zi) kwa sababu ya kufanana na nomino za ngeli hii ambazo hazina viambishi ngeli k.v nyundo, ndoo, ngazi, n.k. Nomino karatasi, imeainishwa tena katika ngeli nyingine ambapo nomino za umoja hazina viambishi awali kv boksi na sanduku, n.k. Nomino karatasi kwa hiyo lina ngeli mbili tofauti kimatumizi kama ifuatavyo: a). i. Karatasi hii imechafuliwa (i-zi) umoja ii. Karatasi hizi zimechafuliwa (i-zi) wingi b) i. Karatasi hili limechafuliwa (li-ya) umoja Makaratasi haya yamechafuliwa (li-ya) wingi Matumizi (1a-1b) yanazingatia matumizi ya nomino karatasi kuwa katika ngeli mbili tofauti. Hizi ni ngeli za i-zi na li-ya. Hali hii ndiyo tuionayo katika matumizi ya nomino gari ambapo tunaweza kuwa na matumizi ya aina mbili lakini yasiyofundishwa shuleni kwa wanafunzi wa shule za upili nchini kenya. Tazama mfano ufuatao: a). i. Hili gari langu limezeeka sana (li-ya) umoja ii. Haya magari yetu yamezeeka sana (li-ya) wingi b) i. Hii gari yangu imezeeka sana (i-zi) umoja ii. Hizi gari zetu zimezeeka sana (i-zi) wingi Matumizi (2a-2b) yanaonyesha kuwa ngeli ya (i-zi) na (li-ya) hutumika sawia katika uainishaji wa nomino gari na husikika katika vyombo vya habari na maandishi ya vitabu vya Kiswahili na hata mitagusano ya kawaida. Kuna mfano mwingine zaidi wa nomino. Nomino makala husikika sana katika vyombo vya habari na watumizi mbalimbali wa Kiswahili katika eneo la Afrika Mashariki hulitumia kwa njia tofauti na kuonyesha kuwa kuna uwezekano kuwa limo katika ngeli zaidi ya moja. Hebu tuutazame mfano ufuatao: a) i. Makala hii imeandikwa vizuri sana (i-zi) umoja ii. Makala hizi zimeandikwa vizuri sana (i-zi) wingi b) i. Makala haya yameandikwa vizuri sana (ya-ya) umoja ii. Makala haya yameandikwa vizuri sana (ya-ya)wingi Mfano (3a-3b) unaonyesha kuwa nomino makala imo katika ngeli mbili (i-zi) na (ya-ya). Kwa mujibu wa dhana ya analojia, makala ni nomino inayofanana na nomino za (ya-ya) k.v magonjwa, maradhi, maudhui n.k katika umbo lake. Vile vile hufanana na maneno kama manowari ya ngeli ya (i-zi) katika umbo lake. Hivi watumizi huainisha nomino hii katika ngeli mbili tofauti. Hali hii ya kianalojia huathiri nomino zingine za Kiswahili lakini ambazo hazifundishwi kama zilivyo katika matumizi ya kawaida. Hali hii ya uanishaji maradufu ndiyo inayokumba nomino basi katika Kiswahili ambapo tunaweza kusema: a) i. Basi yangu imeharikiba (i-zi) umoja ii. Basi zetu zimeharibika (i-zi) wingi b) i. Basi langu limeharibika (ya-ya) umoja Mabasi yetu yameharibika (ya-ya) wingi Watumizi wengi wa Jumuiya ya Afrika Mashariki wanafahamu 4a na 4b ni matumizi mbadala na huakisi kitu kimoja katika mawasiliano. Je, ni njia ipi ya kujieleza iliyo sawa kuliko nyingine na sababu ni zipi? Ama njia zote ni sawa? Kama ni hivyo kwa nini walimu hawafundishi kuonyesha hali mbili tofauti? Nomino nyingine ambayo huelekea kuwa na uainishaji kuwili ni duka. Tazama mfano ufuatao: a) i. Hii duka inauza dawa (i-zi) umoja ii. Hizi duka zinauza madawa (i-zi) wingi b) i. Hili duka linauza dawa (li-ya) umoja Haya maduka yanauza madawa (li-ya) wingi Ifuatayo ni mifano mingine ya nomino za Kiswahili ambazo matumizi yake huashiria kuwa zimo katika makundi mawili tofauti ya ngeli. zulia (i-zi) (li-ya) dengu (i-zi) (li-ya) shati (i-zi) (li-ya) pua (i-zi) (li-ya) taji (i-zi) (li-ya) tumbo (i-zi) (li-ya) faili (i-zi) (li-ya) kamusi (i-zi) (li-ya) Matumizi haya hudhihirika katika vyombo vya habari,vitabu vya fasihi, makala mbalimbali na mitagusano mingine katika Jumuiya. Uainishaji huu huenda haufundishwi shuleni kwa sababu mbalimbali. Sababu ya kwanza huenda ni namna mitaala ya shule za upili inavyotayarishwa labda kupendelea uainishaji wa aina moja tu. Vitabu vya kiada ambavyo walimu hurejelea huelekea kupendelea aina moja ya uainishaji kuliko mwingine. Sababu ya pili ni kuwa huenda walimu huona kuwa uainishaji fulani ndio sahihi zaidi au sanifu zaidi kwa minajili ya ufundishaji wao. Kama ni kweli kuwa uanishaji mmoja ni sahihi zaidi hili ni suala linalohitaji utafiti mkubwa zaidi kubaini kati ya “faili hili” na “faili hii” ama “karatasi hii” na “karatasi hili,” kwa mfano ni tamko lipi lililo sanifu na bora zaidi? Kama ni hivyo kwa nini vyombo vya habari na watumizi wa kawaida pamoja na waandishi wa vitabu hutumia matamko yote mawili katika Afrika Mashariki? Mitagusano ya kimaendeleo inatambua matumizi tofautitofauti. Kwa njia hii lugha hukubaliwa kubadilika na hata kuendelea zaidi. Jukumu la kuwa kifaa cha maendeleo linatekelezeka kwa ubora zaidi kukiwa na mifumo mbadala. Kuna uwezekano mkubwa kuwa kuna walimu ambao hawajui hali hii ya uainishaji ipo. Wanajua uainishaji mmoja ambao labda ndio waliofundishwa wao wakiwa shuleni na ndio wanaofundisha shuleni wakiwa walimu. Kuna uwezekano pia wale walimu wajuao uainishaji huu upo huona itakuwa njia ya kuwakanganya wanafunzi hasa katika kiwango cha shule ya pili kuwapa zaidi ya uainishaji mmoja tu kwa hiyo njia ya kurahisisha ufundishaji ni kujikita kwenye aina moja ya uainishaji. Labda moja katika sababu za uainishaji tofauti ni athari kutoka katika lahaja mbalimbali za Kiswahili zinazotumiwa sambamba na Kiswahili sanifu. Ufundishaji wa nomino zinazoweza kuainishwa kwa namna mbili lakini zinazofundishwa kwa njia moja huweza kuvuruga uelewa wa Kiswahili na maendeleo yake. Hii itakuwa kwa sababu Kiswahili kitakuwa kinafundishwa shuleni tofauti na vile kinavyotumika katika hali halisi. Si ajabu basi uandishi wa miswada wakati mwingine huwa mgumu walimu wa shule wanapohusishwa ambapo huzingatia ngeli wanazofundisha shuleni tu. Katika hali hii walimu hawa huona ngeli ambazo hazifungamani na mafundisho ya shule si sawa hali inayoleta mtafaruko baina ya ufundishaji na matumizi. Watu wanaojifundisha lugha watakabiliwa na hali ngumu ya kuchanganyikiwa watakapokutana na watumizi wengine wanaoainisha na kutumia nomino fulani kwa njia tofauti na zao na kuona zao ni za makosa. Hali hii ya ufundishaji vile vile inainyima lugha ya Kiswahili utajiri wake wa kujieleza kwa njia tofauti. Kila lugha huwa na njia mbadala za kujieleza na hili ni suala ambalo lazima lizingatiwe. Lugha ya Kiingereza, kwa mfano ina, mabadiliko na hali ambazo zimetokana na analojia, neno brothers lipo badala ya brethren, neno dived lipo badala ya dove, neno chickens badala ya chicken yapo lakini hali hii hutokana na utaratibu wa lugha kutaka kuleta usare fulani katika na kurahisisha matumizi kwa kuiga mifumo ya kawaida katika lugha ya Kiingereza. Kila lugha lazima iwe na matumizi mbadala ila tu kwamba matumizi fulani yanaweza kutengewa eneo lake maalum lakini lazima yafundishwe ili wanafunzi wajue kwamba yako na jinsi yanavyopaswa kutumiwa katika lugha husika. Eneo zima la Afrika Mashariki litakuwa na mitindo tofauti ya nomino hizi na ni muhimu yote izingatiwe katika ufundishaji wa lugha darasani. Kwa hivyo ufundishaji unafaa kuzingatia hali mbalimbali, na mabadiliko yanayokumba lugha ikiwa lugha itatumiwa kama chombo cha mawasiliano mapana na chombo cha kuleta maendeleo katika eneo zima la Afrika Mashariki. Endapo ufundishaji wa lugha hauwezi kuonyesha hatua zote za lugha ni kwa vipi inaweza kudai kuwa ufundishaji huu unakidhi mahitaji yake? Hii ndiyo sababu tunapendekeza mabadiliko haya ili elimu iwe kwa kiasi kikubwa elezi badala ya kuwa elekezi ili iweze kutekeleza jukumu lake ipasavyo. Hitimisho Makala hii imechunguza changamoto za uainishaji wa nomino za Kiswahili katika ufundishaji wa lugha hii nchini Kenya. Imedai kuwa huku inabainika kuwa nomino fulani zinatumika kwa mitindo miwili tofauti katika hali ya kawaida, sivyo inavyofundishwa shuleni kwa wanafunzi wa Kiswahili nchini Kenya. Kwa hivyo wanafunzi hawapati kujua matumizi haya, jambo ambalo huvuruga uelewa wa ngeli na maendeleo na matumizi ya Kiswahili katika mawasiliano . Hali hii ya ufundishaji huenda inasababishwa na mitaala kupendelea mifumo fulani ya ngeli, na kuona kuwa njia inayotumiwa kuainisha nomino hizo ndiyo iliyo sawa kisarufi. Makala hii imependekeza kubadilishwa kwa hali hiyo ya ufundishaji ili lugha ifundishwe inavyotumika ili kuzizuke mgongano baina ya matumizi na ufundishaji wa ngeli za Kiswahili. Kwanza, mitaala ibainishe nadharia za sarufi na kuonyesha jinsi inavyojitokeza katika Kiswhaili. Pili, walimu watumie nadharia mbalimbali za sarufi kufundisha ngeli za lugha hii. Tatu, utafiti wa kina ufanywe kugundua matumizi ya Kiswahili katika mazingira tofauti. Nne, hali halisi ya Kiswahili itumiwe kuandaa na kufundisha mitaala ya Kiswahili. Marejeleo Ashton, E.O. (1944). Swahili Grammar.London: Longmans. Beaugrande, R. na Dressler,W. (1981). Introduction to Text linguistics. New York: Longman Greenberg, J. (1966). The Languages of Africa. The Hague: Indiana University. Habwe, J. na Karanja, P. (2004). Misingi ya Sarufi ya Kiswahili: Nairobi: Phoenix. Halliday, M. A.K na Hasan R. (1976). Cohesion in English. London: Arnold Kapinga, C. (1983). Sarufi Maumbo ya Kiswahili Sanifu. Dar es Salaam: TUKI. Kelly, L. G. (1969)., 25 Centuries of Language Teaching. Rowley, MA: Newbury House Publishers. Loogman, A. (1965). Swahili Grammar and Syntax. Duquene University Press. Mbaabu, I. (1992). Sarufi ya Kiswahili Nairobi: Longman. Mdee, J.S (1986). Kiswahili: Muundo na Matumizi yake. Nairobi:International Publishers. Mgullu, R.S. (1999). Mtalaa wa Isimu, Nairobi: Longhorn Publishers. Mohamed, M. (2001). A Modern Swahili Grammar. Nairobi: EAEP. Mohamed, A.M. (1988). Sarufi Mpya. Nairobi: Foundation Books. Mukuria, D.M. (2002). Tathmini ya vigezo vinavyotumiwa kufundisha ngeli za Kiswahili. katika Simala, K.I. (mh) Utafiti wa Kiswahili. Eldoret: Moi University Press (kr. 141 – 148) Myachina, E.N (1981). The Swahili Language. A Descriptive Grammar. London: Routledge. Nassaji, H., na Fotos, S. (2011). Teaching grammar in second language classrooms: Integrating form-focused instruction in communicative context. New York: Routeledge. Polome, E. (1967). Swahili Language Handbook. Washington D.C: C.A.L Rothman, J., (2010). Theoretical Linguistics Meets Pedagogical Practice Pronominal Subject Use in Spanish as a Second Language as an Example. University of Iowa, USA. Hispania 93.1. Stern, H.H., (1992). Issues and Options in English Language Teaching. Oxford University Press, Oxford. Welmers, W.E (1973). African Language Structures. Los Angels: University of California Press. Williams, J. D., (2005). The Teacher’s Grammar Book (Second Edition). London: Lawrence Erlbaum Associates, Publishers. Zawawi, S.C. (1974). Loanwords and their Effects on the Classification of the Swahili Nominals; A Morphological Treatment. Shahada ya PhD. Chuo Kikuu cha Columbia. Nafasi ya Barua za Shaaban Robert kwenye Fasihi ya Kiswahili katika Vyuo Vikuu vya Afrika Mashariki Judith MWAVALI Utangulizi Makala hii imeandikwa kutokana na umuhimu wa tungo za Shaaban Robert kwenye Fasihi ya Kiswahili katika vyuo vikuu vya Afrika Mashariki na hata nje ya ukanda huu kupitia tafsiri. Licha ya kwamba zilitungwa na kuchapishwa takriban miongo mitano iliyopita, kazi za Shaaban Robert zinazidi kuenziwa na walimu na wanafunzi wengi wa Fasihi ya Kiswahili. Kupitia tafsiri, Shaaban Robert ameifanya Fasihi ya Kiswahili kuwa ya kimataifa na ya kiulimwengu. Tungo za Shaaban Robert zimepata kuchapishwa, kutafsiriwa na kufundishwa sehemu nyingi kwenye elimu ya Kiswahili. Ni kutokana na misingi hiyo ambapo makala hii inatathmini uwezekano wa kufundisha ‘Barua za Shaaban Robert’ kama utanzu wa Fasihi ya Kiswahili kwenye Vyuo Vikuu vya Afrika Mashariki. Ushawishi wa Shaaban Robert Shaaban Robert anaweza kudaiwa kuwa mtunzi mwenye ushawishi mkubwa sana katika historia na maendeleo ya Fasihi ya Kiswahili. Kwa mujibu wa Mulokozi (1991) Shaaban Robert ameiathiri jamii kwa namna kubwa sana kupitia tungo zake. Mpaka sasa, tungo za Shaaban Robert zinazofahamika na zilizochapishwa ni 24. Idadi kubwa ya vitabu alivyotunga, pamoja na ufundi wa hali ya juu uliotumika na maana ya kazi zake ni miongoni mwa sababu ambazo zimempa hadhi kubwa Shaaban Robert. Chatbar (2006) anasema kwamba licha ya Shaaban Robert kuaga miaka mingi iliyopita, mwandishi huyu bado yu ‘hai’ miongoni mwa walimu, wanafunzi na wahakiki wa Kiswahili kupitia tungo zake ambazo zinasomwa, zinafundishwa na kuhakikiwa katika viwango mbalimbali vya elimu, ikiwa ni pamoja na vyuo vikuu. Ni kutokana na sifa hizi lukuki ambapo makala hii inaamini kwamba pana haja ya kuzichunguza kwa kina ‘Barua za Shaaban Robert’ kwa ndugu yake Yusuf Ulenge, na kukifundisha kitabu hiki kama sehemu ya fasihi ya Kiswahili. Barua za Shaaban Robert ni mkusanyiko wa barua mbalimbali ambazo Shaaban Robert aliandika na kumtumia mdogo wake Yusuf Ulenge. Kitabu hiki kimechapishwa mwaka 2000, miaka mingi baada ya kifo cha mwandishi. Swali la kujiuliza hapa ni: Kwa nini Mugyabusso Mulokozi alikusanya barua hizi, kuzihariri na kuchapisha mkusanyiko wa barua katika kitabu? Ninafikiria jibu litakuwa rahisi: Mtungo huu ni hazina ya sanaa: fani na maudhui ni ya kiwango kilichopevuka mno. Hivyo, kitabu hiki kina mengi ya kuifundisha jamii. Umuhimu huo unaweza kueleweka kupitia tahakiki za kazi yenyewe na ufundishaji wake kama sehemu ya fasihi ya Kiswahili. Kwenye kazi ya uzamili, nilipata fursa ya kuzizamia barua za Shaaban Robert na hiyo ndiyo sababu ya kunifanya nifikirie ufundishaji wa utanzu wa barua katika mtaala wa Kiswahili katika vyuo vikuu vya Afrika Mashariki. Utanzu wa Barua katika Fasihi Barua kama utanzu wa fasihi ni suala ambalo limefanyiwa utafiti mrefu (Taz. Prokhorov, 2011; Tertychny, 2000; Elistratov; 1996; Vinokur, 1991; Gorokhov, 1989; Scherba, 1974; Halkyna-Fedoruk, 1958, n.k). Wataalam hawa walizichunguza barua za awali zilizoandikwa na kuwasilisha kwa njia ya posta; tofauti na barua za kisasa ambazo zimeathiriwa na TEHAMA. Bila shaka kuna tofauti nyingi baina ya barua za awali na zile za kisasa. Utafiti zaidi unahitajika ili kubainisha hayo. Ndiyo maana katika Makala hii umuhimu wa kufanya utafiti kwa Barua za Shaaban Robert na kuzifundisha kama utanzu wa fasihi ya Kiswahili unapendekezwa. Kuna hofu miongoni mwa wachunguzi kwamba utanzu wa barua unafifia katika fasihi. Hali hii inatokana na athari za kiteknolojia. Tofauti zipo kubwa baina ya barua za zamani na barua za kisasa. Hasa, tofauti zinaonekana kwenye muundo wa barua zenyewe. Barua hivyo basi ina historia ambayo inatokana na maendeleo katika jamii (Beshukova, 2014; Bray, 1967). Na hii ni sababu nyingine ya utafiti na ufundishaji wa barua za Shaaban Robert na mchango wa Kiswahili kwa fasihi ya ulimwengu. Lakini ufundishaji wa barua unahitaji kunufaika na nadharia za fasihi kwa jumla na nadharia za barua kama utanzu. Nadharia za barua zinajikita kwenye masuala ya umbo na maana ya tungo hizi, pamoja na ukuaji na mabadiliko yake. Baadhi ya wahakiki wa fasihi wa miaka ya awali waliwahi kudai kuwa barua isingeweza kuchukuliwa kuwa fasihi (Cook, 1996). Cook amechunguza mtindo, historia, falsafa na matumizi ya barua na kutambua kwamba zinatekeleza majukumu ya kifasihi. Hata hivyo, utafiti uliofanywa na Halsband (1958) umedhihirisha kwamba barua ina sifa zote za fasihi bunifu. Halsband aligundua kwamba mwandishi maarufu wa fasihi ya Kiingereza Samual Johnson alipendelea sana kutumia mtindo wa barua. Inadaiwa kuwa hata ingawa barua ni, kimsingi mawasiliano ya siri baina ya watu wawili, pale maandishi hayo yanapowekwa wazi na kuchunguzwa, basi yanapata sifa ya uhakiki na ambao ni msingi mkuu katika fasihi ya aina yoyote. Barua zimefanyiwa utafiti, na hii nayo ni sifa ya fasihi. Kwa hivyo, mwandishi wa barua anabadilika na kuwa mtunzi, naye mpokeaji anakuwa ni hadhira. Kwa wale wanaopata fursa ya kuzisoma barua, nao wana wajibu wa kuwa wahakiki. Hivyo, barua inabadilika na kuwa fasihi inapokuwa na sifa hizi mbalimbali kama hizi. Na kama zilivyo tanzu nyingine za fasihi, barua zina sifa za kimuundo, kiumbo, kimaana, kimaudhui na kimatumizi. Masuala haya na mengineyo yenye umuhimu mkubwa kwa historia na maendeleo ya barua yanahitaji uchunguzi, maelezo na ufundishaji. Ukusanyaji wa barua na kuzichapisha kama alivyofanya Mulokozi ni jambo ambalo limewahi kufanywa hapo awali. Kwa mfano, katika karne za kumi na saba kumi na nane, barua zilikusanywa na kuunda riwaya ya kibarua ya Samuel Richardson iliyoitwa Pamela. Mikusanyiko mingine ya barua ilijenga msingi wa riwaya za awali za fasihi ya Kiingereza (Cook, 1996; Holman, 1972). Uhusiano wa barua na riwaya umeelezwa pia na Ruth Perry katika Women, Letters, and the Novel (1980) na kuonyesha historia ndefu baina ya maandishi haya. Hivyo basi, inaweza kudaiwa kuwa barua ni muhimu sana katika fasihi andishi ya mwanadamu kwa kuwa ndio ulikuwa msingi na mwanzo wa riwaya. Utanzu wa barua una historia ndefu ambayo inaonekana katika mabadiliko kwenye mtindo, maudhui na maana. Katika karne ya ishirini, barua zilionekana katika riwaya kama vile za Nabokov (Lolita, 1955), Doris Lessing (The Golden Notebook, 1962), Alice Walker (The Color Purple, 1982) na watunzi wengineo. Kuwapo kwa barua katika riwaya, pamoja na za Kiswahili, kuna maana kwamba barua ni kipengele muhimu kinachostahili kuchunguzwa na kuhakikiwa. Kwa mujibu wa Hutcheon (1988), matumizi ya barua katika riwaya ni ishara ya uhusiano baina ya fasihi na maisha ya mwanadamu. Hamu miongoni mwa watafiti na wahakiki kuhusu barua kama utanzu inatokana na ugunduzi unaotokea katika fasihi na uhuishaji wake. Haya ni kwa mujibu wa Altman(1982) anayeamini kwamba uchunguzi wa kipengele cha barua ni sehemu ya ukuaji wa maisha ya mwanadamu pamoja na mabadiliko katika mifumo na sanaa zake ikiwa ni pamoja na fasihi. Naye Cook (uk. 179) anasema kwamba binadamu anajisahili na kutaka kujielewa vyema zaidi, na hivyo kutafuta ushahidi kutoka kokote kule unakoweza kupatikana. Barua ni mawasiliano ya kisiri na wakati huohuo ya umma na hivyo ni msingi muafaka kuilewa jamii na maendeleo yake. Mandishi ya kale, kama vile barua, ni msingi mzuri wa kuielewa jamii. Barua hueleza hisia za mwandishi na jamii yake. Barua za Shaaban Robert Umuhimu wa Barua za Shaaban Robert unadhihirika kupitia mtindo, maudhui na maana ya barua mbambali zilizomo kwenye kitabu hiki. Ingawa Shaaban Robert alimwandikia mdogo wake, dhamira na lengo lilikuwa ni kwa vijana wa Afrika na jamii pana kwa ujumla. Kama ilivyo kwa tungo zake nyingine, Shaaban Robert ametumia jukwaa la barua kutujulisha masuala ya maisha, utu na hatima ya mwanadamu. Kwa kuzisoma barua alizomwandika Ulenge, tunapata fununu kuhusu maisha ya Shaaban Robert tangu kuzaliwa Januari 1909 katika mji wa Tanga, nchini Tanzania, hadi kifo chake Juni, 1962. Kwa kipindi cha miaka 53 Shaaban Robert alifanya mengi kama mwandishi, mtumishi wa umma, mpiganiaji wa uhuru wa Tanganyika, na mwanaharakati wa kupigania na kuendeleza Kiswahili. Ni maisha haya ambayo Shaaban Robert ameyasimulia katika tungo zake mbalimbali. Tungo hizo zimependwa sana na kufundishwa katika shule na vyuo. Aidha, baadhi ya kazi za Shaaban Robert zimetafsiriwa kutoka na ukwasi wa wosia. Hakuna shaka kwamba Barua za Shaaban Robert nazo zina hazina kubwa. Ingawa tungo nyingi za Shaaban Robert zimehakikiwa na kufundishwa, bado barua zake hazijawashughulisha watafiti wengi. Mpaka sasa kazi zake zimeandikiwa tasnifu (mf. Wafula, 1989) na makala mbalimbali katika majarida na vitabu (kv. Harries, 1975; Kezilahabi, 1976; Gibbe, 1980; Ndulute, 1994; Zhukov, 1998; Rosenburg, 2008). Tungo zilizochunguzwa zinajadili maudhui kuhusu elimu, dini, mapenzi, usawa, haki, maendeleo, utabaka, haki, uhuru, na ujenzi wa taifa wakati wa ukoloni na baadaye. Utajiri wa dhamira za tungo zake umezifanya kuwa mashuhuri katika Afrika Mashariki na kwingineko inakofundishwa fasihi ya Kiswahili. Tafsiri za tungo za Shaaban Robert zimefanywa kutoka Kiswahili hadi Kiingereza, Kirusi na Kijerumani. Baadhi ya vitabu vilivyotafsiriwa ni Kusadikika, Kufikirika na Maisha Yangu na Baada ya Miaka Hamsini. Huu ni mchango mkubwa sana wa mwandishi wa kuifanya fasihi ya Kiswahili kupatikana katika ngazi za kimataifa. Hali hii inatokana na maana na umuhimu wa kazi zake kwa binadamu wote na siyo tu wa Afrika pekee. Ni kutokana na wingi wa tungo na uzito wa maudhui ambapo Rais wa Kwanza wa Tanzania alimweleza Shaaban Robert kuwa Shakespeare wa Afrika. Naye mhakiki wa Kirusi Andrei Zhukov (1998) alimlinganisha Shaaban Robert siyo tu na Shakespeare, bali na waandishi mashuhuri wa fasihi ya ulimwengu kama vile Alexander Pushkin kutoka Urusi na Goethe wa Ujerumani. Barua za Shaaban Robert zina uwezo wa kumwongezea sifa mwandishi kutokana na maudhui na maana zake. Kutokana na kuwa mwandishi alimlenga mdogo wake, vijana, ambao ndio wengi katika Afrika Mashariki na Afrika kwa jumla, watanufaika sana na wosia wa mwandishi. Kitabu hiki kina jumla ya barua sitini na tisa ambazo Shaaban Robert alimwandikia Ulenge vipindi mbalimbali na kutoka sehemu tofautitofauti alikofanya kazi. Ujumbe kwa mdogo wake ni umuhimu wa elimu na haja ya kufanya bidii masomoni. Mbali na elimu, barua za Shaaban Robert zinatoa wosia kwa vijana kuhusu maadili, haki, uhusiano, matumaini, Imani, dini na mapenzi. Huu ni ujumbe wenye umuhimu mkubwa kwa vijana wa Afrika Mashariki na ulimwengu mzima wanapokabiliana na changamoto za maisha. Kitabu hiki kinachangia kueleza na kuonyesha safari ya maisha yake. Mwandishi vilevile anasisitiza haja ya kuheshimu na kulinda utamaduni kama msingi wa maendeleo ya kijamii. Anaonyesha namna ambavyo lugha ya Kiswahili ni kipengele muhimu cha utamaduni wa Mwafrika. Kiswahili kinaelezwa kuwa chombo na rasilimali ya kuijenga jamii. Kwa vijana wa Afrika, utamaduni wao ni ngao yao. Kiswahili kinatarajiwa kuwasaidia vijana kujielewa na kujieleza katika jamii zao. Kwa kuwa Afrika ni bara changa kwa mujibu wa umri wa vijana wake, ni haki kudai kwamba mtungo wa Shaaban Robert unaweka bayana haja ya kujenga msingi wa maendeleo kwenye elimu. Vijana wa Afrika wanahitaji elimu ya utamaduni wao, pamoja na maarifa ya wakati na kutoka mahali kwingine. Barua za Shaaban Robert zina ujumbe muafaka kabisa kwa vijana wanaosoma, ikiwa ni pamoja na wale walioko katika vyuo vikuu vya Afrika Mashariki. Hii ni sababu nyingine ya kufikiria ufundishaji wa utanzu wa barua katika fasihi ya Kiswahili kwenye vyuo vikuu vya Afrika Mashariki. Ufundishaji wa Barua za Shaaban Robert Tanzu za fasihi huchunguzwa kwa kuangalia vipengele kama vile umbo, muundo, mtindo na malengo (Wetherill, 1974). Uainishaji wa fasihi hufanywa kwa kuzingatia sifa hizo (Lazar, 2007) na hudhihirika katika elimu-mitindo (Leech & Short, 1981). Ingawa kila utanzu una sifa zake maalum, si ajabu kupata sifa zinazofanana baina ya tanzu kadhaa (Gardiner, 2008). Hoja hizi ni muhimu kwa ufundishaji wa utanzu wa barua katika fasihi ya Kiswahili. Barua ieleweke kuwa aina ya fasihi yenye umbo, muundo, mtindo na malengo. Kupitia elimu-mitindo, wachunguzi wanaweza kuonyesha namna ambavyo utanzu huu unafanana na nyingine katika fasihi ya Kiswahili. Kuna manufaa nyingi kufundisha Barua za Shaaban Robert. Barua hizi zinaweza kuwasaidia wanafunzi kuielewa lugha ya Kiswahili pamoja na utamaduni wa watu wake. Shaaban Robert ameonyesha mtindo wa hali ya juu katika kuteua na kutumia Kiswahili katika kazi hii. Matumizi pevu ya Kiswahili ni njia ya kuwafanya wanafunzi waipende lugha hii na hivyo kudhamiria kujifunza na hivyo kuiendeleza. Na kwa kuwa lugha inafungamana na utamaduni, Shaaban Robert amedhihirisha jinsi utamaduni wa Waswahili ulivyo na maudhui mazito yenye umuhimu kwa jamii. Ufundishaji wa Barua za Shaaban Robert ni muhimu pia kutokana na ukweli kwamba wahusika katika fasihi huwa kioo cha jamii. Hivyo, Yusuf Ulenge anawakilisha vijana katika jamii. Hivyo, kuzisoma barua hizi ni elimu kwa vijana katika Jumuiya ya Afrika Mashariki na bara zima la Afrika. Hivyo, barua hizi zinaonyesha umuhimu wa elimu katika jamii na haja ya vijana kuizingatia. Mtungo huu unawapa wanafunzi fursa ya kufikiri kwa kina kuhusu maisha na changamoto zake. Aidha, mtungo unawajengea wanafunzi uwezo wa kutazama mbele na kujiandaa kwa maisha ya baadaye kupitia elimu. Kwa kuwa fasihi huwa msingi wa mafunzo kwa wanafunzi kupitia wahusika mbalimbali (Martino & Block, 1992), ina maana kwamba barua za Shaaban Robert zinaweza kuwaelekeza wanafunzi wa vyuo vikuu vya Afrika Mashariki kujifunza mambo mengi muhimu katika jamii. Vilevile, mtungo wa Shaaban Robert unaweza kutumiwa kufundisha wanafunzi kuhusu stadi za kusoma na ufahamu. Maudhui, mazingira, msuko wa matukio na wahusika katika kazi ya Shaaban Robert wanavutia na hivyo kuwafanya wanafunzi wawe na ari ya kusoma na kukumbuka. Maudhui na maana inawalenga vijana. Collie & Slater (1993) na Sage (1989) wanasema fasihi ni kioo cha jamii, hasa kupitia wahusika ambao aghalabu huwakilisha binadamu wa kawaida. Isitoshe, Barua za Shaaban Robert kinaweza kutumiwa kufundisha stadi ya kuandika, kuendelza maneno, sarufi na uakifishaji. Kutokana na matumzi ya lugha pevu, wanafunzi wanaweza kujifunza kutoka kwa Shaaban Robert. Hii ni pamoja na kujifunza istilahi na msamiati kwa jumla. Na kama wasemavyo Durant n.w; ( 2000) na Collie & Slater (1993), fasihi huwa msingi mzuri wa kufundisha utamaduni na lugha kwa wageni. Barua za Shaaban Robert kinaweza kuwa marejelo muafaka kwa wanafunzi wa Kiswahili katika Jumuiya ya Afrika Mashariki na hata nje. Wataalamu kama vile Lazar (2007), Martino & Block (1992) na Marckwardt (1981) wanashikilia msimamo kuwa fasihi nzuri huburudisha na kutoa mafunzo. Fasihi nzuri ni ile inayotumia lugha inayofaa hadhira iliyolengwa na mwandishi. Na fasihi nzuri ni ile inayowafanya wasomaji kujiuliza maswali kadhaa na kujiasa. Kama zilivyo tungo nyingine za Shaaban Robert, barua zake nazo zimeandikwa kwa lugha murua ambayo ianeleweka, kuvutia hadhira na kuyateka mawazo yao. Mtungo huu una mambo muhimu kuhusiana na jamii. Fasihi hii inaweza kuivutia hadhira pana. Hata hivyo, barua za Shaaban Robert zina maudhui yenye umuhimu mkubwa sana kwa vijana. Hivyo basi, Barua za Shaaban Robert zinastahili kusomwa na kufundishwa kwenye vyuo vikuu vya Afika Mashariki. Tungo za kinathari huwa rahisi kimtindo na kimuundo na si ngumu kufasiriwa na kueleweka (Murdoch, 2002). Barua za Shaaban ni mkusanyiko wa barua sitini na tisa. Kila barua ni rahisi kusomeka na kueleweka, na mkusanyiko wote kwa jumla ni mfupi na unasomeka na kueleweka kwa urahisi. Urahisi huu wa kusomeka na kueleweka unaifanya kazi hii ya Shaaban Robert kuwa rahisi kufundishwa na kueleweka. Kwa ujumla basi, matumizi ya fasihi yanachangia ufundishaji wa mfumo na muundo wa lugha, mbali na kujenga stadi za lugha hiyo na uwezo wa kufikiri kwa kina na upevu (Obediat, 1997). Custodio na Sutton (1998) wanashikilia msimamo kwamba mtungo wowote wa fasihi unaweza kutumiwa kujifunza jambo lolote katika lugha. Kinachohitajika ni kwa wanafunzi kujenga uwezo katika stadi za lugha husika (Elliot, 1990). Barua za Shaaban Robert zinaweza kutumiwa kuwafundisha wanafunzi muundo na mfumo wa Kiswahili na namna ya kuimarisha stadi za kimawasiliano katika lugha hiyo. Kama ilivyoelezwa hapo awali, licha ya idadi ndogo ya barua, mtungo wa Shaaban Robert umesheheni maudhui mengi ambayo ni muhimu katika maisha ya mwanadamu. Hivyo basi, fasihi inajitokeza kuwa chombo cha kufundisha jamii. Pia fasihi hutoa fursa ya kujifunza kuhusu utamaduni wa watu. Barua za Shaaban Robert ni mtungo ambao una umuhimu mkubwa kwa jamii ya Waswahili na kwa maisha ya binadamu. Kitabu hiki kinastahili kufundishwa kwa wanafunzi wa Kiswahili. Hii ndiyo maana inapendekezwa kwamba kitabu hiki kiwe sehemu ya fasihi ya Kiswahili. Hili linaweza kufanyika kwa kuanzisha ufundishaji wa utanzu wa barua katika mitaala ya Kiswahili katika vyuo vikuu vya Afrika Mashariki. Utanzu wa Barua kwenye Mitaala ya Kiswahili Utanzu wa Barua unastahili kufundishwa kwa wanafunzi wa vyuo vikuu vya Afrika Mashariki. Hili linawezekana pale mitaala ya Kiswahili itakihusisha kipengele hiki katika kozi mbalimbali zinazofundishwa. Kozi zinawezakuandaliwa kwa namna itakayomwezesha mwanafunzi kufahamu maana ya utanzu wa barua kwa kuusoma kwa undani, kuuzungumzia na kuhakiki tungo mbalimbali. Hii ina maana kwamba mwanafunzi aandaliwe ili aelewe sifa kuu za barua, namna ya kuzichanganua na kuzieleza sifa hizo na jinsi ya kutumia maarifa yaliyopatikana katika kozi hizo kujiendeleza katika taaluma ya Kiswahili. Walimu na wanafunzi washirikiane katika maandalzi na ufundishaji wa utanzu wa barua katika fasihi ya Kiswahili. Kozi ya Utanzu wa Barua inaweza kuundwa ili imwezeshe mwanafunzi ajifunze mambo ya kimsingi maishani. Hali hii itamsaidia mwanafunzi kuelewa utanzu wa barua kama msingi wa kufahamu utanzu wa barua za Kiswahili na Barua za Shaana Robert. Kozi pia ibainishe dhana na sifa za barua, azma na malengo ya kufundisha utanzu wa barua, umuhimu wa utanzu katika kujifunza Kiswahili, na uhakiki wa barua za aina mbalimbali. Kozi ya utanzu wa barua inaweza kuandaliwa kwa ajili ya kumwekea mwanafunzi msingi wa kujifunza na kujiendeleza katika taaluma ya fasihi ya Kiswahili. Mwanafunzi atambue na kuelewa sifa kuu za tanzu za fasihi ya Kiswahili na wakati huohuo waweze kubainisha na kueleza tofauti baina yake. Mwanafunzi aidha aweze kuelewa sifa zinazoitambulisha barua kuwa utanzu wa fasihi. Kama zilivyo tanzu nyingine za fasihi, barua hukua na kubadilika. Mwanafunzi aelewe, kupitia mtaala, historia na maendeleo ya utanzu wa barua. Mtaala wa utanzu wa barua uonyeshe majukumu ya walimu na wanafunzi. Mtaala utawaliwe mno na ujifunzaji kuliko ufudishwaji. Walimu wawaelekeze wanafunzi kuliko kuwafanyia kila kitu. Kwa upande wao, wanafunzi waruhusiwe kujigundulia masuala mbalimbali katika barua za aina kwa aina. Majukumu ya mwalimu na mwanafunzi yatekelezwe hatua baada ya nyingine. Hatua zote zitengewe muda unaofaa kufanikisha malengo ya kozi kwa ujumla na vipindi maalum. Ufundishaji wa utanzu wa barua ulenge kuwafanya wanafunzi kutafuta na kupata maana iliyo katika tungo mbalimbali. Maana katika fasihi inaweza tu kupatikana kupitia mbinu muafaka za usomaji na uelewa. Lakini maana haipatikani kwa urahisi: mwanafunzi anahitaji mbinu za usomaji, uhakiki na uchanganuzi wa kazi husika. Maana ya fasihi hupatikana kupitia mchakato huo. Kueleweka kwa maana na umuhimu wa utanzu wa barua unategemea ufahamu na matumizi muafaka wa vipashio vya kimaana na vipashio vya kimuundo. Vipashio hivyo ni kama vile nadharia, muundo, usimulizi, wahusika, msuko wa matukio, mgogoro, mazingira, mtazamo, maudhui na mtimdo wa lugha. Vipashio vya kifasihi na vile vya kimuundo humpa mwanafunzi msingi mzuri wa kuelewa maana iliyokusudiwa na mwandishi. Mitaala ya Kiswahili ipambanue vifaa vinavyoweza kutumiwa katika ufundishaji wa utanzu wa barua. Mbali na vitabu vyenye barua, mwalimu na mwanafunzi wanaweza kutafuta marejeleo mengine ya kurahisisha ujifunzaji. Vifaa vihusishwe na njia na mbinu za ufundishaji kutegemea muktadha. Barua ni aina ya fasihi ya kimawasiliano. Barua zinajitokeza kuwa na sifa za kiwasifu na kitawasifu. Mitaala ya Kiswahili inaweza kuundwa ili iwaelekeza wanafunzi katika kuzichambua barua kama wasifu na tawasifu. Mwanafunzi apambanue sifa za wasifu na zile za tawasifu zinazotokea katika barua mbalimbali. Hitimisho Makala hii imejadili mchango mkubwa wa mwandishi wa fasihi ya Kiswahili Shaaban Robert kupitia barua alizomwandikia ndugu yake mdogo Yusuf Ulenge. Makala imeonyesha kwamba msanii huyu bado ana ushwawishi mkubwa katika fasihi ya Kiswahili kupitia barua zake. Ingawa Barua za Shaaban Robert ni mtungo uliochapishwa hivi karibuni, bado huajafanyiwa uhakiki wa kina kuwawezesha wataalamu kuusoma na kuuelewa vyema zaidi. Kutokana na umuhimu wa barua, makala imependekeza kwamba utanzu wa barua ufundishwe katika taaluma ya fasihi ya Kiswahili. Marejeleo Altman, J. G., (1982). Epistolarity: Approaches to a Form. Columbus: Ohio State University Press Beshukova, F.B., (2014). Media discourse of literary space in postmodernism: monograph. Maykop: AGU Publisher. Bray, A. B. (1967) L'art de La lettreamoureuse. Paris: LaHaye.1700p Chatbar, S. (2006). ‘Shaaban Robert: A Legend Poet and Freedom Fighter’, in Daily News; Jumatano Mei, 24. Collie, J. & Slater, S. (1993). Short Stories for Creative Language Classrooms. Cambridge: Cambridge University Press. Cook, E. H., (1996). Epistolary Bodies: Gender and Genre in the Eighteenth-Century Republic of Letters. Stanford: Stanford University Press. Custodio, B. & Sutton, M. (1998). “Literature-based ESL for Secondary School Students”. katika TESOL Journal, 7(5). (pp. 19-23). Durant, A. n.w. (2000). Ways of Reading: Advanced Reading Skills for Students of English Literature (tol.2). London and New York: Routledge. Elliot, R. (1990). “Encouraging Reader-response to Literature in ESL Situations”. In ELT Journal, 44(3). (pp. 191- 198). Elistratov, V. S. (1996). Anthology of linguistic styles: on materials of the twentieth century Russian culture.(Doctor ofdissertation). Moscow. 187p. Gardiner, A. (2008). English Literature. London: Pearson Education Limited. Gibbe, A.G. (1980). Shaaban Robert Mshairi. Tanzania Publishing House, Dar-es-Salaam. Gorokhov, V. M. (1989). Osnovy Zhurnalistskogo masterstva. Moscow: Publishing Moscow University.135p. Halsband, R., (1958). ‘Editing the Letters of Letter-Writers’. Studies in Bibliography, Juz. 11 Kr. 25-37 Bibliographical Society of the University of Virginia. Harries, L. (1975). "Shaaban Robert- Man of letters" Presence Africaine 93, 1975: 190. Holman, C. Hugh (1972). The Roots of Southern Writing. Athens, Georgia: University of Georgia Press. Hutcheon, L., (1988). The Canadian Postmodern: A Study Contemporary English-Canadian Fiction. Toronto: Oxford University Press. Kezilahabi, E (1976). Ushairi wa Shaaban Robert. EALB Nairobi. Lazar, G. (2007). Literature and Language Teaching: A Guide for Teachers and Trainers. Cambridge: Cambridge University Press. Leech, G. N. & Short, M. H. (1981). Style in Fiction. London: Longman. Lessing, D., (1962). The Golden Notebook. United Kingdom: Michael-Joseph. Marckwardt, A. H. (1981). “What Literature to Teach”. In English Teaching Forum, xix (1). (kr. 2-7). Martino, M. & Block, E. (1992). “Let Them Read Books”. In College ESL, 2 (2). (kr. 12-20). Mulokozi, M. M (2002) Barua za Shaaban Robert 1931-1958. TUKI. Dsm. Murdoch, G. (2002). “Exploiting Well-known Short Stories for Language Skills Development”. katika IATEFL LCS SIG Newsletter, 23. (kr. 9-17). Nabokov, V., (1997). Lolita. New York: Vintage International. Ndulute, C. (1994) The Poetry of Shaaban Robert. Dar-es Salaam University Press, Dar-es-Salaam. Obediat, M. (1997). “Language vs. Literature in English Departments in the Arab World”. katika English Teaching Forum, 35 (1). (kr. 30-37). Perry, R., (1980). Women, Letters, and the Novel. New York: AMS Press. Rosenburg, A. (2008). ‘Making the Case for Popular Songs in East Africa: Samba Mapangala and Shaaban Robert’, katika Research in African Literatures, Juz. 39. Tol. 3 kr. 99-120. Sage, H. (1989). Incorporating Literature in ESL Instruction. New Jersey: Prentice Hall. Tertychny, A. A. (2000). Genres of Periodicals. Moscow: Aspect Press.164p Wafula, Richard (1989). The Use of Allegory in Shaaban Robert’s Prose Works’. MA Thesis, University of Nairobi. Walker, A., (1982). The Color Purple. United States: Harcourt Brace Jovanarich. Wetherill, P. M. (1974). Literary Text: An Examination of Critical Methods. Oxford: Basil Blackwell. Zhukov, A. (1998). ‘Shaaban Robert in the Russian Language’ in AAP 55 kr.185-189 Uzingativu Mpya katika Ufundishaji wa Fasihi Simulizi katika Vyuo Vikuu vya Afrika Mashariki Clara MOMANYI Utangulizi Fasihi Simulizi ni utanzu ambao umekuwa ukitumiwa tangu jadi kwa lengo la kuburudisha, kufunza maadili ya jamii na kuelimisha. Hivyo, Fasihi Simulizi ni uti wa mgongo na kiungo muhimu kinachotumiwa na jamii nyingi ulimwenguni kuimarisha maadili kupitia kwa vipera vyake ainati. Kwa hakika, Fasihi Simulizi ndio utanzu mkongwe zaidi katika historia ya fasihi uliochota na unaoendelea kuchota malighafi yake kutoka katika maisha halisi ya jamii. Maisha, falsafa na maadili ya jamii hufumwa ndani ya masimulizi na semi na kupitishwa tokea kizazi kimoja hadi kingine. Upokezaji huu ambao awali ulifanywa kupitia kwa njia ya mdomo, sasa umechukua mkondo mpya katika ulimwengu wa leo. Mkondo huu ndio unaoiweka fasihi hii kongwe katika mizani ili kuipima na kujua ufaafu wake katika jamii ya leo. Nguvu za kiutandawazi na kasi ya teknolojia ya habari na mawasiliano sasa vimekuwa tishio kwa uwepo wa fasihi hii. Ni katika mkabala huu ambapo makala hii inapigia darubini nafasi ya fasihi simulizi katika vyuo vikuu katika Afrika Mashariki huku ikieleweka kwamba sanaa hii hufunzwa katika vyuo vikuu vingi. Makala inabainisha pia haja ya kuwa na uzingativu mpya wa ufunzaji wa sanaa hii ili kuipa nguvu za kustahimili dhoruba zinazotokana na mapokeo ya kisasa hususan katika uzalishaji wa sanaa. Aidha, masuala ya utafiti na tafsiri kama milizamu ya kurutubisha fasihi hii na kuipa mwelekeo mpya wa kitaaluma yamejadiliwa. Fasihi Simulizi katika Jamii Mjadala kuhusu nafasi ya fasihi simulizi katika jamii umekuwa ukiendelea kwa muda mrefu sasa. Hususan, uhusiano baina ya fasihi, usimulizi, utamaduni na imani ni masuala ambayo wanataaluma mbalimbali wameyashughulikia kwa kina. Masimulizi yamebainika kuwa muhimu sana katika jamii kwa sababu huhifadhi na kuwasilisha Imani, itikadi na maadili ya jamii. Tofauti na jamii ambazo zina historia ndefu ya maandishi, masimulizi yametumika kama hifadhi muhimu ya utamaduni wa binadamu. Kwa jumla basi, masimulizi yamehusu imani na itikadi, historia na utamaduni. Fasihi simulizi inahusiana na mambo haya. Hivyo basi, fasihi simulizi huwakilisha jinsi uhalisi unavyojitokeza katika utamaduni na historia ya maendeleo ya jamii. Maendeleo hayo ni pamoja na historia ya kujua kusoma na kuandika. Ni katika hali hii ambapo fasihi simulizi ina uhusiano na fasihi andishi. Fasihi simulizi ni msingi mzuri wa kuielewa jamii yoyote ile. Ni kutokana na umuhimu huu kwa jamii na fasihi yake ambapo kote ulimwenguni juhudi zinafanywa kuifanyia utafiti, kuifasiri upya, kuitafsiri kutoka lugha moja hadi nyingine na kuiwasilisha kwa mitindo na mifumo mipya ikiwa ni pamoja na matumizi ya teknolojia ya habari ya mawasiliano. Huu ndio uzingativu mpya ambao makala hii inaujadili. Mtazamo Mpya wa Ujadi na Usasa katika Fasihi Simulizi Ujadi na usasa katika fasihi simulizi mara nyingi hudhihirika kupitia usimulizi, uwasilishaji, hadhira na uhusika. Ni katika misingi hii ambapo wataalam wa fasihi simulizi wanajaribu kuonyesha namna ambavyo jamii zote za mwanadamu zimekuwa na utamaduni wake pamoja na namna ya kujieleza. Utamaduni pendwa, na hususan fasihi pendwa kama vile masimulizi ni ithibati ya kila jamii kujieleza kihistoria na kimaendeleo. Hali hizi huakisi mtazamo wa kila jamii kuhusu ulimwengu. Hivyo basi, juhudi za kujadili fasihi simulizi katika wakati wa sasa hazina budi kuchunguza dhima na matumizi yake; upya katika utanzu huu, na mustakabali wa tawi hili la usimulizi katika jamii inayokua na kubadilika kwa kasi. Mtazamo mpya wa fasihi simulizi unatokana na juhudi za wataalamu wa awali kama vile Eric Havelock, Milman Parry, Albert Lord, Ruth Finnegan, Jack Goody, Walter Ong na John Miles Foley. Uchunguzi wao, mijadala wanayoiibua, na mapendekezo wanayoyatoa ndiyo yamekuwa chachu kwa watafiti wa baadaye wa fasihi simulizi ambao wameendeleza haja ya kuilewa Sanaa hii katika misingi ya historia na mamendelo ya jamii. Wachangiaji wa mtazamo mpya ni pamoja na wasanii, wahakiki, wanahistoria, wanaathropolojia, wanasosholojia na hata wataalamu wa elimu-nafsi. Chanzo cha mtazamo mpya wa fasihi simulizi ambao umewahusisha wataalamu wengi kutoka nyanja mbalimbali ni katika kazi za Ferdinand de Saussure (1857-1913) aliyesisitiza haja ya kuchunguza lugha ya masimulizi mno kuliko kuzingatia maandishi. Ferdinand de Saussure alitambua umuhimu wa maandishi lakini akasema kwamba yalitokea baada ya mwanadamu kuwasiliana kwa masimulizi. Hivyo, masimulizi ndio msingi mzuri zaidi wa mawasiliano. Maandishi ni mchango tu wa kuimarisha mawasiliano ya mdomo. Wataalamu wa fasihi simulizi wa siku hizi, mintaarafu ya mantiki ya Ferdinand de Saussure, wanahoji kwamba fasihi simulizi inastahili kuchunguzwa na kuelezwa upya kama msingi wa fasihi andishi. Fasihi hizi zina umuhimu wake kwa jamii. Wanaisimu na wanaisimu-jamii kama vile Chaytor (1945), Ong (1958 & 1967), Lord (1960), McLuhan (1962), Havelock (1968), Haugen (1966), Goody and Watt (1968) Goody (1987), Parry (1971), Okpewho (1979), Sampson (1980), Tanen (1980n), na Chafe (1982) wameonyesha namna ambavyo mabadiliko yamekuwa yakitokea kwenye lugha kupitia hatua mbalimbali za masimulizi na maandishi. Wataalamu hawa wamedhihirisha kwamba binadamu huitumia lugha kufikiri na kujieleza na mara nyingi huwa lusha ambayo si andishi. Na licha ya kuweko kwa lugha nyingi za mwanadamu, ni chache mno ambazo zimeandikwa. Nyingine nyingi zina ukwasi wa fasihi ambayo mpaka sasa haijaandikwa. Ni kutokana na umuhimu huu wa masimulizi katika jamii ambapo wataalamu wengi wamejitokeza na kusisitiza haja ya fasihi simulizi. Lotman (1977) na Champagne (1978) wanashadidia hoja ya umuhimu wa masimulizi kwa kueleza kwamba hata kabla ya lugha kuandikwa, lazima ‘isimuliwe’, neno huwa katika fikra kabla halijaandikwa. Hivyo, fasihi andishi inaitegemea fasihi simulizi. Huwezi kuwa na fasihi andishi bila fasihi simulizi, lakini fasihi simulizi haiitegemei fasihi andishi. Hii ndiyo sababu Finnegan (1977) anasema kwamba ni muhimu sana kuichunguza upya fasihi simulizi kama msingi wa fasihi andishi. Hali hii ya kuipuulizia mbali fasihi simulizi inatokana na uchunguzi na uchanganuzi wa lugha ambao unafuata mtindo wa kuiainisha katika vipashio vidogovidogo vya kiisimu. Vipashio hivo ni kama vile fonimu, mofimu, sentensi, na kutafuta maana huru za vipengele hivi vya lugha. Lakini katika masimulizi, jamii haiitazami lugha kwa kuzingatia muundo wake. Lugha ni chombo cha mawasiliano ambayo hutegemea maana. Hii ndiyo hali ambayo ilitawala jamii za kale kama vile Wayunani ambao waliheshimu ulumbi kama taaluma ya uteuzi na matumizi muafaka ya maneno kwa ajili ya mawasiliano. Kubuniwa kwa maandishi kulikusudiwa kuchangia kuimarisha masimulizi na mawasiliano. Lengo la kuandika lisiwe kupuuza masimulizi, bali kuchangia kustawisha matumizi hayo ya kimsingi ya lugha. Kwa bahati mbaya, wasomi wengi walichukulia kwamba utafiti wa kitaaluma wa lugha ulihitaji maandishi. Hii ndiyo kasumba ambayo imeendelezwa mpaka sasa miongoni mwa wataalamu wengi ambao hawaitambui fasihi simulizi katika jamii. Cohen (1977) anasema kwamba masimulizi na maandishi yana uhusiano mkubwa sana na huwezi kuilewa aina moja bila kuizingatia aina nyingine. Kwa mujibu wake, pana haja kubwa ya kuzingatia kwa makini masimulizi ya mwanadamu kwa kuwa ndiyo yameiendeleza jamii hata kabla ya maandishi. Isitoshe, si kila mtu anaweza kusoma na kuandika. Masuala haya ni ya kinadharia na yanaeleweka vizuri zaidi katika nadharia pana ya fasihi simulizi. Nadharia ya Fasihi Simulizi Kuna juhudi kubwa ambazo zinafanywa kuonyesha uhusiano baina ya masimulizi na maandishi, bado kuna kazi ya kufanya kufafanua kwa njia ya kuridhisha maana ya fasihi simulizi na kuonyesha dhima yake katika jamii ya kisasa. Hali hii haifai, kwani maandishi yanategemea masimulizi. Kwa upande wake, jamii inaendelezwa kupitia maneno ya mdomo mno kuliko maandishi. Ili maana na matumizi ya fasihi simulizi ijitokeze na kueleweka bayana zaidi, pana umuhimu wa michango ya taaluma nyingine. Nadharia ya fasihi simulizi itafanikiwa ikijiegemeza kwenye mitazamo kutoka taaluma nyingine. Suala la nadharia ya fasihi simulizi limewashughulisha wasomi na wahakiki katika taaluma ya fasihi kwa jumla. Hii ni kwa sababu kufikia sasa hakujabainishwa wazi nadharia mahususi inayoweza kuzingatia yote yanayohusishwa na fasihi simulizi. Kama wanavyoeleza Okombo na Nandwa (1992), haitoshi kuhakiki fasihi hii tu bila kuongozwa na nadharia. Umuhimu wa kuzingatia suala la nadharia pia umeshadidiwa na Ipara (2006:30) anapoeleza kwamba ‘mwalimu anayefunza fasihi simulizi bila nadharia ni kama msafiri aliyezibwa macho kwa kitata’. Yaani hatuna budi kuwa na kanuni zinazoongoza utendaji, utafiti na uhakiki wa kazi ya fasihi simulizi. Kanuni hizi zinapaswa kuegemezwa katika sifa za utu wetu kama wanadamu, utu ambao umekuwa ukipokezwa na kurithishwa kutoka kwa wavyele wetu (Njogu, 2006:3). Kauli hizi zinadhihirisha kwamba nadharia ni kigezo cha kimsingi katika ufundishaji wa taaluma hii. Licha ya teknolojia kubadilisha lugha kutoka masimulizi kwenda maandishi, bado kuna haja na umuhimu wa kuzingatia matamshi kwa kuwa maandishi hutegemea masimulizi (Ong, 1982:7). Hata hivyo, Bourke (2006) anatukumbusha kwamba kujua kusoma na kuandika ni jambo la kimsingi katika maisha ya kisasa. Teknolojia ya maandishi ndiyo imefanya masimulizi kutengwa. Na ni hiyohiyo teknolojia ambayo inachangia mtazamo mpya wa masimulizi na nadharia zake. Kipindi cha usasa na mchakato wa usasa-leo ni mambo ambayo yameathiri fasihi simulizi katika vigezo vya muundo, uelezaji na utendaji. Licha ya haya, ni muhimu kukumbuka kwamba fasihi simulizi na fasihi andishi zinakaribiana na kutegemeana. Katika sehemu nyingi duniani, masimulizi yameathiri fasihi andishi (Cronin n.w; 2009 ; Kelber, 1983; 1987; 1994 & 1999). Kile ambacho kinaonekana kuwa uchangamano katika fasihi andishi kinatokana na mchakato wa usukaji na uundaji wa aina hii ya fasihi. Wataalamu ambao wamechangia kwa kiwango kikubwa kudhihirisha uhusiano baina ya maandishi na masimulizi ni Robbins (1993) na Horsley& Draper (1999) ambao wanaonyesha asili hii kuwa katika kipindi cha ulumbi katika himaya ya Uyunani. Kwa mujibu wao, katika lugha, masimulizi hudhihirika katika maandishi nayo maandishi husikika katika masimulizi. Hivyo, tofauti baina ya aina hizi za lugha kimuundo na kimaudhui si bayana sana. Kila aina ya fasihi, simulizi au andishi, ina umuhimu kwa jamii kutegemea muktadha wa wakati na mahali. Ufahamu huu ni muhimu sana katika uchanganuzi wa matumizi na maana ya fasihi katika jamii ili kuelewa uhusiano baina ya maudhui, mazingira, mtendaji na hadhira (Wire, 2002; Robbins, 1993; Mills, 1990; Long, 1976). Baadhi ya wananadharia wamejadili suala la iwapo kuna tofauti baina ya matamshi na maandishi. Kuna wale ambao wanadai kwamba hakuna tofauti na kuna kundi linaloshikilia kwamba tofauti zipo (taz. Hollander, 2000; Kelber, 1983). Kila kazi ya fasihi inaishi na inategemea muktadha (Long, 1976). Jambo la muhimu kuzingatia hapa ni kuwa ipo haja ya kufafanua nadharia ya fasihi simulizi inayozingatia hali halisi ya fasihi ya Kiafrika. Nadharia hiyo, kama anavyoeleza Njogu (2006: 3) haina budi kujikita katika tajriba zetu na ujamii wetu kama Waafrika. Msimamo huu unaafiki mtazamo ulioshikiliwa na baadhi ya wataalamu wa masuala ya unisai kama vile Steady (1981) na Ogundipe- Leslie (1984) walipokuwa wakitafakari juu ya nadharia ya mtazamo-kike itakayoweza kushughulikia masuala ya mwanamke wa Kiafrika. Hii ni kwa sababu nadharia zilizoundwa kushughulikia mambo hayo ziliasisiwa ugenini na hazingeweza kushughulikia ipasavyo hali na changamoto za mwanamke wa Kiafrika. Katika muktadha wa fasihi simulizi basi, ni wajibu wa wataalamu wa fasihi katika vyuo vikuu kujadili na kupendekeza nadharia amilifu zitakazoweza kutumiwa na walimu bila taklifu na zikashughulikia na kuhakiki fasihi simulizi ya Kiafrika bila vikwazo. Njogu (2006:4) amependekeza vigezo muhimu vinavyohitaji kuzingatiwa katika nadharia ya uhakiki wa fasihi. Huu ni mchango mzuri unaoweza kufikirisha wataalamu zaidi katika kuibua nadharia muafaka ya taaluma ya Fasihi Simulizi. Ipo haja basi ya wataalamu wa fasihi simulizi ya Kiafrika kubobea zaidi katika masuala ya nadharia na ufaafu wa baadhi ya vipengele ambavyo tayari vimependekezwa kuwa toshelevu katika kushughulikia fasihi hii. Ubunifu na Upya katika Fasihi Simulizi Majilio ya wageni Afrika Mashariki yalisababisha uvurugaji wa haki za wenyeji, ufifishaji wa maadili yaliyohifadhi utu wa wanajamii na usambaratishwaji wa kaida za kitamaduni zilizoipa fasihi simulizi uhai na uwepo wake. Kwa mfano, athari za Waarabu na Wazungu zilikuwa zimesheheni katika masimulizi ya wenyeji kiasi cha kwamba watoto walianza kuzienzi simulizi za kigeni na kujinasibisha nazo. Nyingi ya simulizi hizi zilihifadhiwa kimaandishi na kufundishwa kwa kutumia Kiswahili na hata Kiingereza (Momanyi, 2001). Hivyo basi, misemo mipya iliyoundwa ilipiga mwangwi wa kuwepo kwa wageni, ikaundwa na jamii iliyoshuhudia majilio ya wageni hao. Ule ubunifu wa kiasili ulioshuhudiwa, kwa mfano, katika vipera kama vile tenzi za masimulizi au mashairi jadi, vitendawili hata visasili pamoja na utendaji wa maigizo ya kiasili kama vile miviga vikaanza kusahaulika. Tunayoyakumbuka leo ni yale yaliyo katika maandishi ambayo yaliweza kunaswa, hususan na wazungu katika kipindi cha ukoloni. Hivi sasa fasihi simulizi ya Kiafrika inapitia changamoto nyingi kama vile unyumbufu wa vipera asilia na usababishaji wa vimelea vyake ambavyo vinakiuka majukumu na malengo kusudiwa ya sanaa hii katika jamii. Kubuniwa kwa hati za maandishi pia kulijitokeza kama tishio kwa fasihi simulizi za kiasili kwani wasanii walianza kubuni kwa kutumia maandishi bali sio kwa njia ya utendaji ambao ndio kiini hasa cha fasihi simulizi. Kizazi kipya cha waliofaidi elimu ya kimagharibi kikakosa kuthamini masimulizi jadi au hata ngano za kiasili, na kwa hivyo kubadilisha mielekeo yao juu ya tamaduni na desturi zao za maisha. Gundi ya uasili iliyowafungamanisha kama jamii ikaanza kuyeyuka kutokana na miale mikali ya usasa. Usasa ambao ulianza kusaili mapokeo ya kale; malaji yao, mavazi hata majina yao! Hata hivyo, itambulike kwamba jamii za Kiafrika zimepiga hatua kisanii tangu nyakati za ukoloni mpaka sasa. Aidha, inatupasa kuelewa pia kwamba Fasihi Simulizi si utanzu wa kale uliopitwa na wakati. Kwa kadri binadamu anavyoendelea kuishi katika sayari hii, ndivyo fasihi hii itakavyoendelea kuishi. Kwa hivyo, fasihi simulizi ina jukumu kubwa katika kizazi cha leo hasa inapochukua maudhui mapya; maudhui ya kisasa yanayoibuliwa kutokana na hali halisi zinazoizunguka jamii. Usasa huu upo na tunaushuhudia kupitia vyuo vyetu miongoni mwa wanafunzi wanaovyaza misemo, nyimbo, vitendawili na hata maigizo ya masimulizi jadi katika michezo na tamasha mbalimbali. Hivyo basi, vyuo vikuu vina jukumu la kuendeleza sanaa hii kiubunifu na kiumbuji hasa tukielewa kwamba kizazi cha leo kinaweza kujifunza matendo mema yaliyotendwa na watu wa kale na athari zao katika jamii. Wataalamu wa fasihi simulizi katika vyuo vikuu na wasanii wanawajibika kubuni kazi za kisanaa kwa kutumia vielelezo hivyo katika jamii mbalimbali. Kwa mfano, nchini Kenya kuna watu mashuhuri waliotenda mambo ya kuajabiwa na jamii zao, lakini hawamo katika mabuku ya historia wala masimulizi ya watu hawa kuhifadhiwa na kuendelezwa kupitia kwa utanzu wa fasihi simulizi. Tendi za kusifu watu hao zingebuniwa na kutumiwa katika mafunzo ya vyuo vikuu. Ni Wakenya wangapi, kwa mfano, waliopata kusimuliwa kwa njia ya tendi habari za wanawake wasifika walioishi katika jamii zao kama vile Chifu Mang’ana kutoka Kadem, Moraa Moka Ngiti kutoka Kisii au Kobilo Kwondoab kutoka Baringo? Kama anavyosifiwa Mekatilili wa Menza miongoni mwa jamii ya Wagiriama kwa ujasiri aliokuwa nao wa kukabiliana na wazungu, wanawake hawa walitenda matendo makuu, matendo ambayo yangeundiwa visakale, tendi, misemo, vitendawili hata hadithi za kusisimua na kuhifadhiwa katika shehena ya fasihi simulizi za jamii zetu. Kwa hivyo, ni dhahiri kwamba vielelezo vya kuigwa na wanafunzi tunaweza kuvipata katika machimbo ya masimulizi yetu na kupitia kwa tungo za kishairi zilizoimbwa na manju wa zamani. Siku hizi vijana wanaiga baadhi ya wasanii wanaovuma kutokana na maisha ya starehe, wingi wa pesa zinazoendesha maisha bila kujali zinapatikana kwa njia gani. Vyuo vikuu vinahitajika kuwa mstari wa mbele kubuni kazi za kisanaa kwa kutumia malighafi ya tamaduni na matendo asili ya jamii zetu ili kurutubisha utanzu huu. Ubunifu haupaswi kukomea pale wanafunzi wanapokamilisha masomo ya msingi au upili. Wanahitaji kupitishwa katika masomo yanayolenga kukuza vipawa vyao vya kubuni kwa kutumia amali za jamii zetu hususan katika vyuo vikuu. Fasihi Simulizi katika Mitaala ya Vyuo Vikuu Vyuo vikuu vina wajibu wa kuhakikisha kuwa mabadiliko yasiyojenga maadili miongoni mwa vijana hayaendelezwi. Kwa mfano, baadhi ya methali zinazoundwa na vijana siku hizi hubadilisha miundo ya maana ya kiistiari iliyozingatiwa na badala yake wakazua ucheshi badala ya mafundisho ya kuwafaa. Vijana wa kisasa hutumia maumbo yasiyo na mvuto wa kisanaa na badala yake wanazua kauli za kuchekesha kutokana na semi hizo (Momanyi, 2011). Ujenguzi huu haubainiki nchini Kenya pekee, bali umeshuhudiwa pia katika nchi nyingine kama vile Nigeria, miongoni mwa jamii ya WaYoruba ambapo vijana hutumia methali zilizoko katika fasihi simulizi na kupindua maana ili kuzua ucheshi (Raji-Oleyade 1999:76). Haya tunayoshuhudia ni ubunifu wa kizazi kipya unaoenda kinyume na makusudio ya methali asilia hususani zile za Kiswahili. Methali ni maneno ya hekima yenye lengo la kuhekimisha, sio mchezo wa maneno tu unaolenga kuchekesha. Speake na Simpson (1998:2) wanashadidia kauli hii kwa kusema kwamba methali ni kumbukumbu za desturi zisizo na umri mahususi; ni desturi za ukweli wa maisha unaokubalika na ambao hupitishwa tokea kizazi kimoja hadi kingine. Fasihi simulizi ya Kiswahili, kwa mfano, ina nafasi kubwa katika sanaa za kiutandawazi kupitia kwa nyenzo mbalimbali za kidijitali na kiteknolojia zinazotumiwa hivi leo. Muziki na masimulizi jadi sasa yanapata nafasi katika tovuti mbalimbali, na hivyo kupanua hadhira ya wapokeaji kote ulimwenguni. Wasanii kama vile wanamuziki wamechukua baadhi ya masimulizi yetu na kuyapakua katika majukwaa ya ulimwengu kupitia kwa tumbuizo zao. Mfano mahususi wa jinsi wasanii wa Kiafrika wanavyosambaza turathi za kitamaduni na usimulizi jadi tunaweza kuupata Afrika ya Kusini kupitia kwa msanii mashuhuri Sello Galane, ambaye husawiri uasili wa Kiafrika kupitia kwa muziki wake. Usanii wa aina hii ni mojawapo ya njia muhimu ambazo wasanii wa janibu zetu wanaweza kutumia kusambaza na kuhifadhi fasihi simulizi za eneo hili. Vyuo vikuu havina budi kutumia idara zake za Kiswahili zikishirikiana na zile za Muziki, Drama na Uigizaji kuchimbua fasihi zetu za jadi na kuzitumia kusambaza maadili yetu kote ulimwenguni. Wanafunzi hawana budi kupitishwa katika mafunzo mahususi yanayolenga kuhuisha baadhi ya vipera vya fasihi hii vinavyosahaulika katika jamii zetu kila uchao. Masimulizi jadi ambayo ni sehemu ya Fasihi Simulizi yalitumiwa tangu azali kuadilisha, kuelimisha na hata kuburudisha jamii za Kiafrika hasa kabla ya majilio ya mkoloni. Ijapokuwa katika Afrika Mashariki fasihi hii ilididimia kiasi wakati wa ukoloni kutokana na majilio ya mifumo mipya ya elimu hususan za kimagharibi, masimulizi hayo pamoja na vipera vya fasihi hii vilivyokuwepo viliendelea kutokana na uhusiano mkubwa uliopo kati ya tamaduni za jamii na Fasihi Simulizi. Mifumo ya elimu katika Jumuiya ya Afrika Mashariki (JAM) hivi sasa inatilia maanani somo la Fasihi Simulizi katika mitaala ya shule. Wakuza mitaala sasa wameona uhusiano uliopo baina ya fasihi hii na maisha ya wanafunzi, na jinsi inavyoweza kutumiwa kujenga maadili yao wakiwa shuleni na hata katika maisha baada ya elimu ya shuleni. Kama anavyofafanua Ngure (2011: 18), Fasihi Simulizi ni sehemu ya utamaduni na chombo cha utamaduni pia. Kupitia kwa utanzu huu, jamii huweza kujitathmini, kujikosoa, kujielewa na pia kujiendeleza. Tangu zama za mababu zetu, jamii mbalimbali zimekuwa zikiendeleza na kuunda upya vipera vya fasihi hii kulingana na mabadiliko ya wakati. Kuna vipera kadhaa kama vile nyimbo, hadithi, ushairi wa kimasimulizi, tenzi na visakale ambavyo vimesheheni historia zetu. Hivyo basi, kupitia kwa Fasihi Simulizi tunaweza kujifunza historia, falsafa na maadili yanayohusiana na asili yetu. Kwa kadri jamii inavyokua na kubadilika kutegemea nyakati, ndivyo Fasihi Simulizi inavyojitanua ili kuyahifadhi na kuyapitisha matukio na mabadiliko yanayokumba jamii katika harakati zake za kupigana na mazingira yaliyoizunguka. Hivyo, kinyume na jinsi baadhi ya watu wanavyofikiria, Fasihi Simulizi haihusu mambo ya kizamani yasiyo na ustaarabu bali ni sanaa hai inayobadilika kulingana na mikondo ya mabadiliko ya jamii. Fasihi Simulizi ni zao hai linaloishi nasi hadi sasa, kila wakati, huku ikicheua vipera mbalimbali vinavyohusiana na tajriba za maisha ya jamii. Fasihi Simulizi hufunzwa katika vyuo vikuu Afrika Mashariki. Hata hivyo, kuna mengi yanayohitaji kutekelezwa na vyuo hivi iwapo sanaa hii itadumu na kutekeleza wajibu wake katika jamii ya leo kama ilivyofanya dahari za nyuma. Makala hii basi, inajadili mambo kadhaa yanayohitaji kuzingatiwa ili kuimarisha ufunzaji wa fasihi hii kama somo muhimu la kitaaluma. Mambo yanayojadiliwa ni ubunifu, ufundishaji, utafiti, tafsiri na nadharia, maeneo ambayo yanahitaji mwelekeo mpya wa kuyashughulikia ili fasihi hii iweze kukita na kuwa taaluma mojawapo muhimu katika mafunzo ya vyuo vikuu. Tufahamu pia kwamba baadhi ya walimu hukumbwa na matatizo ya kinadharia katika ufundishaji wao kutokana na mambo kadhaa yakiwemo matatizo yanayosababishwa na tafsiri. Nadharia nyingi zinazotumiwa katika vyuo vikuu zimeasisiwa nje ya mazingira na uasili wetu na kufafanuliwa kwa lugha za kigeni. Hali hii husababisha walimu wengi wa Fasihi Simulizi kufunza bila kuzingatia misingi ya kinadharia. Ufundishaji wa Fasihi Simulizi katika Vyuo Vikuu vya Afrika Mashariki Kwa kipindi kirefu katika karne ya ishirini, fasihi simulizi ilihusishwa na uduni, utoto au umayale uliotuhumiwa kukita katika sanaa hii. Hadi wakati wa sasa, kuna baadhi ya watu ambao hudhani masimulizi ya jadi ni mchezo wa kitoto ambao hauna nafasi katika jamii ya leo. Katika hotuba ya ufunguzi wa kongamano la CHAKITA la 2004 iliyotolewa na Rufus Thuku, ilibainika kwamba kwa muda mrefu fasihi simulizi haikutiliwa maanani ijapokuwa ndio uti wa mgongo wa utamaduni wetu. Aidha, alitaja kwamba fasihi simulizi sio chombo cha burudani tu bali pia ni chombo cha elimu kwani hufunza maadili na mbinu za kuishi. Tukumbuke pia kwamba nchini Kenya, mapambano ya uhuru yalipata nguvu na msukumo kupitia kwa simulizi za wenyeji. Hivyo basi, walimu wanahitaji kutumia sanaa hii kufundisha tabia bora miongoni mwa wanafunzi hasa nyakati hizi ambapo kizazi cha sasa kinakumbwa na changamoto nyingi maishani. Njogu (2006: 2) anasema kwamba ili fasihi simulizi iweze kutekeleza wajibu wake ipasavyo, lazima ijitokeze kama taaluma na ifunzwe shuleni na vyuoni. Katika kushadidia wazo hili, Simala (2006: 16) anafafanua kwamba fasihi simulizi ni elimu ambayo ina mapana yake, na kwamba ni kiungo muhimu cha taaluma zingine mbalimbali. Naye Ipara (2006: 29) anaeleza kwamba: ‘… fasihi simulizi imejivua lile gwanda kuu la kuwa nyenzo ya kuburudisha, kuchekesha na kupitisha wakati tu darasani. Badala yake, utanzu huu umejivisha vazi jipya la taaluma maalumu…’ Hivyo basi, taaluma hii kamwe haiwezi kupuuzwa katika mitaala ya vyuo vikuu. Wanafunzi wanaweza kubobea katika taaluma hii, wakahitimu shahada za viwango vya juu na kuwa wataalamu wa kuweza kuiendeleza katika nyanja zake zote. Wahadhiri katika vyuo vikuu, hususan wale waliobobea katika uandishi bunifu, wanaweza kupanua mawanda ya masimulizi yetu kwa kuandika kazi za kubuni zinazochota malighafi kutoka katika masimulizi yetu kama vile visakale na visasili au mighani. Kuna waandishi wachache katika Afrika Mashariki ambao wametumia matukio ya kihistoria, visakale au hata visasili kuunda kazi za fasihi ambazo zinasomwa na kufunzwa katika vyuo vikuu. Baadhi ya kazi hizi ni kama vile Mnara Wawaka Moto (Chimerah, 1998), Bina-Adamu! (Wamitila, 2002), Mukwava wa Uhehe (Mulokozi,1979), Babu Alipofufuka (Mohamed, 2001), Nakuruto (Momanyi, 2009) na wengineo. Mazao haya ya kifasihi ni vichocheo bora kwa wanafunzi na walimu ambao hutumia kazi hizi ama kufunzia au kufanyia utafiti. Kwa upande mwingine, tahadhari inatolewa hapa kuhusu uundaji wa misemo kama vile methali, ambayo inakiuka malengo yaliyowekwa na wavyele wetu katika matumizi. Kama ilivyotajwa awali, kizazi cha leo kiko mbioni kujiundia misimbo yao wanayotumia kuwasiliana wao kwa wao, zikiwemo semi kama vile methali. Hivi sasa kuna ujenguzi wa hali ya juu unaofanyiwa methali za Kiswahili, hali ambayo kwa kiasi fulani inakiuka ule ukawaida tuupatao katika vito hivi vya hekima. Hali kama hii inabainika zaidi katika shule za msingi ambapo wanafunzi huzua ujumi wa vichekesho ambao hauna mguso wa kifalsafa kama ilivyo katika methali halisi za Kiswahili. Mfano wa methali kama ‘Maji yakimwagika hayazoleki’ sasa unageuzwa na kuwa ‘ Maji yakimwagika, mfereji haujafungwa’. Hali hii ikiruhusiwa katika mazingira ya shuleni, basi huenda methali za Kiswahili tunazozijua leo zikawa ni vioja vya kuchekesha katika siku za usoni. Aidha, hali hii inaweza kujipenyeza katika vyuo vikuu na kuathiri maana halisi ya vitu hivyo vya hekima vinavyolenga kuhekimisha jamii. Ufundishaji wa fasihi simulizi katika vyuo vikuu utasaidia kufifisha upotovu miongoni mwa wanafunzi. Matumizi ya dawa za kulevya, wizi wa kimabavu na hata mauaji vimeshuhudiwa katika baadhi ya vyuo vikuu vya Afrika Mashariki. Hii inaashiria kwamba jamii ya wanafunzi inapotea njia na kupotoka kimaadili. Mafunzo yaliyotolewa zamani ili kuadilisha watoto hayapo tena katika familia zetu kutokana na mabadiliko ya maisha. Majilio ya teknolojia ya mawasiliano na urahisi wa kupokea fasihi zilizoasisiwa nje ya jamii zetu, baadhi ya hizo zikiwa potovu, ni hali ambazo zimechangia kuweka vijana wetu katika njia panda: hawajui wazingatie tahadhari na maonyo ya wazazi na walimu au washabikie usuhuba wa vyombo vya kiteknolojia ambavyo vinachukua nafasi ya walezi wao. Katika vyuo vikuu pia, kuna haja ya wahadhiri kubadili mbinu wanazotumia katika kutolea masomo ya taaluma hii ili wanafunzi waweze kuipokea bila machofi. Kwa mfano, P’Bitek (1973) anaona upo umuhimu wa kufurahia fasihi zetu za Kiafrika, hususan katika mawanda ya elimu. Lengo la ufundishaji wa Fasihi Simulizi lisiwe kufunza ili wanafunzi wafaulu mitihani tu, bali wafunzwe ili waweze kuburudishwa na kusisimuliwa na sanaa hii (Momanyi 2006:21). Katika vyuo vikuu, ufundishaji wa Fasihi Simulizi uende sambamba na utendaji kwani hii ni fasihi tendwa. Wanafunzi wapewe nafasi ya kuigiza, kuimba nyimbo au kughani ili washiriki kikamilifu. Kwa njia hii, wataipokea vyema sanaa hiyo na kuhamasika katika kufanya utafiti au kubobea katika viwango vya juu kitaaluma. Uhuishaji wa Fasihi Simulizi katika Mitaala ya Vyuo Vikuu Vyuo vikuu vina wajibu wa kuendeleza fasihi simulizi kwa kuunda na kuandaa mitaala muafaka. Kuna mambo kadhaa muhimu ya kufanya. Mawili yenye umuhimu mkubwa ni utafiti na tafsiri. Vyuo vikuu vinahitajika kufanya utafiti wa kina ili kuvumbua dafina kubwa ya masimulizi jadi ambayo kwa hakika yatafaa vizazi vya leo na kesho. Kwa mfano, katika jamii zetu wapo watu wenye ujuzi mkubwa wa kutongoa au kusimulia visa mbalimbali ambavyo katu havijawahi kuhifadhiwa kupitia njia za kisasa kama vile kanda za video na kwenye safu za mitandao ya mawasiliano. Watu kama hawa ni maktaba zinazoishi nasi. Watafiti wa fasihi simulizi katika vyuo vyetu wana wajibu wa kujenga ushirikiano wa karibu na jamii pana ili kutafiti na kuhifadhi vipera mbalimbali vya fasihi hii. Utafiti unaweza kufanywa miongoni mwa waghani wa hadithi, mashairi na tenzi, miongoni mwa manju waishio vijijini, magwiji walio na hekima ya kusimulia visasili na visakale vya jamii zao. Wapo pia wale wanaosimulia matukio ya leo ambayo yatakuwa historia ya kesho. Wapo watu miongoni mwetu wanaotunga nyimbo, wanaovyaza vitendawili na soga za kuchekesha zenye kuadilisha. Kupitia kwa utafiti katika vyuo vikuu, vipera hivi vinaweza kuhifadhiwa na kuhakikiwa kitaaluma ili viweze kuchangia katika utoaji wa mafunzo. Kazi hizi za utafiti basi, ni turathi za kitamaduni zinazohitaji kutafitiwa na kuhifadhiwa ili zitumiwe katika kufunza fasihi simulizi na kupanua mawanda yake. Wahadhiri wa fasihi katika vyuo vikuu wanahitaji kuwahimiza wanafunzi wa viwango vya uzamili na uzamifu kubobea katika utafiti wa fasihi simulizi kwa maana hapa ndipo penye pengo kubwa linalohitaji kujazwa. Tuelewe pia kwamba ukosefu wa utafiti katika vyuo vikuu ni tisho kwa maendeleo ya fasihi hii. Baadhi ya vyuo vikuu hukumbwa na uhaba wa pesa za kufanyia utafiti. Hata hivyo, hili halipaswi kuwepo kwani chuo kikuu ambacho hakiwezi kutenga kiasi cha pesa kwa minajili ya utafiti hakina umuhimu wowote katika jamii. Uwepo wa vyuo vikuu na udumishaji wa maarifa na ujuzi hutegemea utafiti za kina katika taaluma mbalimbali. Hivyo, iwapo vyuo vikuu havitalipigia mbizi jukumu hili awali, si ajabu fasihi simulizi na taaluma zingine muhimu zikafifia na kutoweka kabisa kutokana na kutotafitiwa na kutohifadhiwa, sisemi pia kutofundishwa. Tufahamu pia kwamba fasihi zetu za kisasa ni vimelea vya fasihi simulizi za jamii zetu, ambazo pia ni turathi muhimu kwetu. Sehemu kubwa ya fasihi ya kisasa hulishwa na kurutubishwa na masimulizi yetu ya jadi. Vyuo vikuu katika janibu zetu vinahitaji kufahamu kwamba masimulizi ya jamii zetu ni muhimu kwa fasihi ya kisasa, na sehemu muhimu katika kusoma, kufunza, kuhifadhi na kutandawazisha ujuzi wetu kidijitali kwingineko ulimwenguni. Haitoshi wanafunzi na walimu kuendelea kupokea na kuhakiki masimulizi yatokayo nje ya Afrika Mashariki na Afrika kwa jumla kupitia juhudi za wengine. Ipo haja ya vyuo vikuu kufunza masimulizi yetu kupitia utafiti ili kukomoa mielekeo hasi kuhusu jadi yetu miongoni mwa vijana. Ipo haja ya vyuo vikuu kuwa katika mstari wa mbele kusambaza falsafa na maadili yetu ulimwenguni kupitia kwa fasihi zetu. Katika jamii mbalimbali za Afrika, kuna machimbo mengi ya masimulizi ya kifasihi. Leo hii Kiswahili kina utajiri mkubwa wa fasihi tafsiriwa za ulimwengu. Baadhi ya hadithi hizi zilipokezwa kwa njia ya mdomo kupitia tafsiri, kukiwemo pia matukio ya kale yaliyosisimua jamii. Mfano mzuri ni zile hadithi za Esopo zilizotafsiriwa na ambazo zilitungwa na Mhabeshi aliyepelekwa katika nchi za Ulaya kama mtumwa (Momanyi, 2012: 27-28). Kuna tafsiri nyingi za fasihi kutoka katika mataifa ya ulimwengu ambazo tunazisoma na kuzitazama kama filamu. Ipo haja basi ya vyuo vikuu kuwa katika mstari wa mbele kutafsiri masimulizi yetu ya jadi kwa Kiswahili au hata kwa lugha za kigeni ili fasihi zetu pia zijulikane ulimwenguni. Katika Afrika Mashariki kuna jamii mbalimbali zinazoongea lugha tofauti tofauti. Lugha hizi ndizo zinazosafirisha falsafa, maadili na masimulizi ya kijamii. Kwa hivyo, tunapotumia lugha za kigeni kusambaza itikadi na falsafa zetu huwa pia tunaathiri mitazamo yetu kwa sababu lugha hizo ngeni haziwezi kubeba hisia, matarajio na mielekeo yetu ipasavyo (Sogolo 1996:28). Kwa hivyo, katika harakati za kueneza masimulizi yetu kupitia tafsiri, shughuli hii inaweza kufanywa kwa Kiswahili kama lugha inayotambulika katika eneo la Afrika Mashariki, na inayobeba utambulisho wetu. Tunahitaji kutafsiri simulizi zetu kutoka kwa jamii mbalimbali kwa Kiswahili ili tuweze kurutubisha na kuhifadhi masimulizi ya jamii hizo. Vyuo vikuu vinahitajika kuitikia mwito wa UNESCO kupitia Mkataba wa mwaka 2003 unaohusu kulinda turathi za kitamaduni zisizogusika kama vile mapokezi ya nyimbo, masimulizi jadi, na kadhalika. Kupitia utafiti na tafsiri wa masimulizi yetu, vyuo vikuu vinaweza kuwa na hazina kubwa ya fasihi simulizi ambayo wanafunzi na wahadhiri wanaweza kutumia. Aidha, anaendelea kufafanua kwamba fasihi za kiasili kama vile tenzi, hadithi na michezo ya kuigiza kutoka katika lugha asilia mbalimbali zinaweza kutafsiriwa kwa Kiswahili au hata kwa lugha za kigeni (Momanyi, 2012:30). Kwa kufanya hivi, jamii za Afrika Mashariki zitakuwa zikihifadhi na kuendeleza masimulizi yake kama vile jamii zingine ulimwenguni zinavyofanya. Vyuo vikuu katika Afrika Mashariki vina jukumu kubwa katika kutoa mchango huu. Hitimisho Makala hii imejadili dhima ya fasihi simulizi katika jamii na kuonyesa uhusiano wake na fasihi andishi. Makala imeonyesha kwamba kuna uhusiano wa karibu na changamano baina ya aina hizi mbili. Hali hii inadai kwamba fasihi simulizi ichunguzwe na kueleweka kwa njia mpya yenye ubunifu. Makala hii imejaribu kuangazia mambo muhimu ambayo yanahitaji kushughulikiwa katika vyuo vikuu vya Afrika Mashariki ili kuipa Fasihi Simulizi nafasi nzuri zaidi kama taaluma kwenye Mitaala wa Kiswahili. Katika kufanya hivyo, yapo maswali ya mjadala ambayo hatuna budi kuyazamia katika kuboresha ufundishaji wa sanaa hii vyuoni. Maswali haya ni kama yafuatayo: Je, vipo vipera vipya ambavyo tunaweza kuvijumuisha katika utanzu wa Fasihi Simulizi kama ilivyo hii leo? Je, ni vipi ambavyo tunaweza kupanua mawanda ya Fasihi Simulizi ili kuhusisha yale yanayolenga kufunza maadili ya jamii kwa kizazi kipya? Ni kwa njia gani tunayoweza kutumia teknolojia ya mawasiliano kufunza na kuhifadhi fasihi simulizi zetu mbalimbali? iv. Ni njia zipi tunazoweza kutumia kupata ufadhili ili kuendeleza utafiti wa fasihi simulizi kwa lengo la kuvumbua mengi tusiyoyajua? Ni njia gani tunazoweza kutumia ili kuwezesha fasihi zetu asilia au hata vipera vipya tunavyovumbua kupitia kwa utafiti kuweza kuchapishwa? Ni mbinu gani mpya mbali na mihadhara tunazoweza kutumia katika kutoa mafunzo ya Fasihi Simulizi katika vyuo vikuu vyetu? vii. Nini uhusiano baina ya Fasihi Simulizi kwenye mitaala ya vyuo vikuu na ufundishwaji wa fasihi simulizi katika shule za upili? Ni kwa njia gani tunaweza kufanya ufundishaji wa fasihi simulizi uwe wa kuchangamsha zaidi katika vyuo vikuu? Marejeleo Chafe, W. (1982). Integration and involvement in speaking, writing, and oral literature. Katika D. Tannen (Mh.), Spoken and written language: exploring orality and literacy (kr. 35-53). Norwood: Ablex Publishing Corporation. Chaytor, H. J. (1945). From Script to Print. Cambridge: Cambridge University Press. Chimerah, R. M. (1998). Mnara Wawaka Moto. Nairobi: Nairobi University Press. Cohen, R. (1977). L'apprentissage précoce de la lecture. Paris: PUF. Cronin, N. na Crossis, S. na Eastlake, J. (2009). The “Sea of Orality”: An Introduction to Orality and Modern Irish Culture. Katika: Orality and Modern Irish Culture. Cronin, N. Crossis, S. Eastlake,J (Wah.) Newcastle: Cambridge Scholars Publishing Ipara, O. (2006). Matatizo ya Kufundisha Fasihi Simulizi katika Shule za Upili. Katika Fasihi Simulizi ya Kiswahili. K. Njogu, C. Momanyi na M. Mathooko (wahariri). Chama cha Kiswahili cha Taifa (CHAKITA)-Kenya. Nairobi: Twaweza Communications, uk.29-40. Finnegan, R. (1977). Oral poetry. Its nature, significance and social context. Cambridge: Cambridge University Press. Goody, J & Watt, I. (1968). The consequences of literacy Katika : Goody, J. (mh.) Literacy in traditional societies. Cambridge: Cambridge University Press. Goody, J. (1987). The interface between the written and the oral. Cambridge: Cambridge University Press. Haugen, E. (1966). Dialect, Language, Nation. USA: American Anthropological Association. Havelock, Eric A. (1986). The Muse Learns to Write: Reflections on Orality and Literacy from Antiquity to the Present. New Haven: Yale University Press. Hollander, H.W. (2000). “The Words of Jesus: From Oral Tradition to Written Record in Paul and Q.” Novum Testamentum, 42:340-57. Horsley, R.A. and Draper, J.A. (1999). Whoever Hears You Hears Me: Prophets, Performance, and Tradition in Q. Harrisburg, PA: Trinity Press International. Kelber, W.H. (1983). The Oral and the Written Gospel: The Hermeneutics of Speaking and Writing in the Synoptic Tradition, Mark, Paul, and Q. Philadelphia: Fortress Press. Rpt. Bloomington: Indiana University Press, 1988. Kelber, W.H. (1987). “The Authority of the Word in St. John’s Gospel.” Oral Tradition, 2:108-31. Kelber, W.H. (1994b). “Modalities of Communication, Cognition, and Physiology of Perception: Orality, Rhetoric, Scribality.” Semeia, Kr. 65:193-216. Kelber, W.H. (1999). “The Quest for the Historical Jesus from the Perspectives of Medieval, Modern, and PostEnlightenment Readings, and in View of Ancient, Oral Aesthetics.” Katika: The Jesus Controversy: Perspectives in Conflict. (Wah.) John Dominic Crossan, Luke Timothy Johnson, and Werner H. Kelber. Harrisburg, PA: Trinity Press International. Sura ya 3. Lord, A. (1960). The singer of tales. Cambridge, Mass: Harvard University Press. Long, B.O. (1976a). “Recent Field Studies in Oral Literature and Their Bearing on Old Testament Criticism.” Vetus Testamentum, 26:187-98. McLuhan, Marshal (1962). The Gutenberg Galaxy: The Making of Typographic Man. Toronto: University of Toronto Press. Mills, M.A. (1990). “Domains of Folkloristic Concern: Interpretation of Scriptures.” In Text and Tradition. Ed. by Susan Niditch. Atlanta: Scholars Press. Kr. 231-41. Mohamed, S.A. (2001). Babu Alipofufuka. Nairobi: JKF. Momanyi, C. (2012). Tafsiri za Fasihi ya Kiswahili na Mchakato wa Utandawazi. Katika MULIKA Na. 31, 2012. Dar es salaam: Taasisi ya Taaluma za Kiswahili (TATAKI).uk.27-36. Momanyi, C. (2011). Mapinduzi katika Methali za Kiswahili: Maasi au Makuzi? Makala iliyowasilishwa katika Kongamano la Chama cha Kiswahili cha Taifa (CHAKITA)-Kenya. 11-12 Agosti, 2011. Nairobi, Kenya. Momanyi, C. (2009). Nakuruto. Nairobi: Longhorn Publishers. Momanyi, C. (2006). Dhima na Utendakazi wa Vitendawili. Katika Fasihi Simulizi ya Kiswahili. K. Njogu, C. Momanyi na M. Mathooko (wahariri). Chama cha Kiswahili cha Taifa (CHAKITA)-Kenya. Nairobi: Twaweza Communications, uk.19-28. Momanyi, C. (2001). Tamathali Katika Vitendawili. Nairobi: Didaxis. Mulokozi, M. (1979). Mukwava wa Uhehe. Nairobi: EAPH. Ngure, A. (2011). Fasihi Simulizi kwa Shule za Sekondari. Nairobi: Phoenix Publishers. Njogu, K. (2006). Fasihi Simulizi na Nadharia ya Fasihi ya Kiafrika. Katika Fasihi Simulizi ya Kiswahili. K. Njogu, C. Momanyi na M. Mathooko (wahariri). Chama cha Kiswahili cha Taifa (CHAKITA)-Kenya. Nairobi: Twaweza Communications, uk.1-10. Ogundipe-Leslie. (1984). Not Spinning on the Axis of Maleness. R. Morgan (mhariri). Katika Sisterhood Is Global. New York: Achor Press/Doubleday. Okombo, O. na J. Nandwa (1992). (wah.). Reflections on Theories and Methods of Oral Literature. Nairobi: Kenya Oral Literature Association (KOLA). Okpewho, I.,( 1979).The Epic in Africa. Toward a Poetics of the Oral Performance, New York: Columbia University Press. Ong, W. J. (1982). Orality and Literacy: The Technologizing of the Word. London: Routledge. Robbins, V.K. (1993). “Probymnastic Rhetorical Composition and Pre-Gospel Traditions: A New Approach.” Katika: The Synoptic Gospels. (Mh.) Camille Focant. Leuven: Leuven University Press. Kr. 111-47. Parry, Adam, wah. (1971). The Making of Homeric Verse: The Collected Papers of Milman Parry, Clarendon Press, Oxford. Raji - Oyelade. A. (1999). Post proverbials in Yoruba Culture. A Playful Blasphemy. http//muse.jhu.edu Juz.30, Na.1. Sampson, G. (1980). Schools of Linguistics. London: Hutchinson Simala, I. (2006). ‘Fasihi Simulizi katika Enzi ya Utandawazi’. Katika Fasihi Simulizi ya Kiswahili. K. Njogu, C. Momanyi na M. Mathooko (wah.). Chama cha Kiswahili cha Taifa (CHAKITA)-Kenya. Nairobi: Twaweza Communications, uk. 11-18. Sogolo, G. (1996). Foundations of African Philosophy. Ibadan: Ibadan University Press. Speake na Simpson. (1998). Concise Dictionary of Proverbs. New York: OUP. Steady, F.C. (mh.). (1981). The Black Women Crossculturally. Cambridge: Mass: Schenkman Publishing Company, Inc. Tannen, D. (1980). Spoken/written language and the oral/literate continuum. Katika Proceedings of the Sixth Annual Meeting of the Berkeley Linguistics Society, 207-218. Thuku, R. (2004). Hotuba wakati wa Kongamano la CHAKITA. Wamitila, K.W. (2002). Bina-Adamu! Nairobi: Phoenix Publishers. Wire, A. (2002). Antoinette Clark Wire. Holy Lives, Holy Deaths: A Close Hearing of Early Jewish Storytellers. Atlanta: Scholars Press. Fasihi ya Watoto katika Ufundishaji wa Kiswahili katika Vyuo Vikuu vya Afrika Mashariki Pamela NGUGI Utangulizi Utafiti uliofanywa na shirika la Uwezo - Kenya kuanzia mwaka wa 2014 hadi 2016 kuhusu “Are our Children Reading?” umethibitisha kuwa watoto wengi hasa katika shule za msingi hawajui kusoma na kuandika kwa mujibu wa viwango vya madarasa waliyomo. Kwa sababu hiyo, shirika hili limependekeza mabadiliko katika ufundishaji na kupendekeza kutumika kwa mkabala jumuishi wa elimu iwapo sekta ya elimu inatarajia kupata maendeleo thabiti. Mkabala jumuishi huhimiza wanafunzi kushiriki katika ujifunzaji wao na hivyo basi, kusaidia katika ukuzaji wa maarifa ya kufikiria kwa kiwango kikubwa. Katika kufanya hivi, ujifunzaji huwa wa maana kwa mwanafunzi na huchangia katika kujenga stadi nne za lugha ambazo ni: kusikiliza, kuongea, kusoma na kuandika, kusikiliza na kuongea kwa kiwango cha juu. Lengo la makala hii ni kujadili na kubainisha namna ambavyo fasihi ya watoto inaweza kutumika kama kichocheo cha kujua kusoma na kuandika, hasa pale ambapo wanafunzi wanapewa nafasi ya kujenga maana kutokana na usomaji wao. Fasihi ya watoto inaweza kuchangia katika kuinua maarifa, stadi na milelekeo chanya miongoni mwa wanafunzi kuhusiana na masuala ya kusoma na kuandika hali ambayo itachangia katika kufikia lengo la 4 la Malengo ya Maendeleo Endelevu katika sekta ya elimu kuhusiana na kuhakikisha kuwa watoto wanapata elimu bora na yenye usawa kwa wote na kutoa fursa kwa wote kujiendeleza (UN, 2015) katika Jumuiya ya Afrika Mashariki. Fasihi ya Watoto katika Elimu Fasihi ya watoto hutumika kujenga msingi wa ufahamu na kuwachochea wanafunzi wakati wa kujifunza. Matumizi ya Fasihi ya Watoto kufundishia yamepata uungwaji mkono katika siku za hivi karibuni. Hii inatokana na umuhimu wa fasihi ya watoto kutumika katika mafunzo ya tabia za vijana. Hivyo basi, fasihi ya watoto ni rasilimali muhimu sana katika vyuo vikuu vya Afrika Mashariki. Katika makala hii, maana ya Fasihi ya Watoto inachanganuliwa na kuonyeshwa kinadharia namna inavyoweza kutumiwa kufundisha wanafunzi wa Vyuo vikuu. Hili linawezekana kwa kuwa lugha ni mche ambao binadamu hutumia kuupa maana ulimwengu unaowazingira. Kwa mujibu wa Kembo (2016) kupitia lugha tunaweza kujua kusoma na kuandika. Lugha ni muhimu katika kuhakikisha kuwa kila mwanajamii ameshiriki katika shughuli za kijamii kama msemaji, msikilizaji, msomaji na mwandishi. Kwa sababu lugha ndio uti wa mgongo wa mawasiliano, panahitaji kuwa na mikakati ya kuhakikisha kuwa wanajamii wote wanapata mbinu za kuwawezesha kushiriki katika masuala mbalimbali ya kijamii. Lugha ni chombo ambacho binadamu hutumia katika kuwasilisha hisia zake, fikira zake na matamanio yake kwa wanajamii wengine. Utafiti wa Shirika la Uwezo- Kenya (Uwezo Kenya, 2016) umeonyesha kwamba kusoma na kuandika ndizo stadi za kimsingi na nguzo za maendeleo katika jamii. Hata hivyo, katika miaka ya hivi karibuni madai mengi yametolewa kuhusu kiwango cha welewa wa wanafunzi wa shule za msingi nchini Kenya. Tatizo kuu likiwa kwamba baadhi yao hawawezi kusoma vitabu vya viwango vya chini mno. Mara nyingi suluhu zinazopendekezwa zimehusu uongezaji wa vitabu vya kusoma shuleni pamoja na kubadilisha mbinu za ufundishaji wa masomo ya lugha. Hata hivyo, viwango vya kusoma na kuandika vimeendelea kudorora. Hali hii inahitaji kufanyiwa utafiti wa kina na vyuo vikuu pamoja na kuandaa mitaala ambayo inaweza kuwaandaa wanafunzi vilivyo. Makala hii inajikita kwenye fasihi ya watoto kama mojawapo ya mbinu za kuwandaa wanafunzi kujifunza kusoma na kuandika. Nadharia ya Utanzu wa Fasihi ya Watoto Miller (1984) na Devitt (1993) wanasema kwamba utanzu ni aina na namna fasihi inavyokabiliana na uhalisi wa jamii. Nadharia ya fasihi ya watoto inaeleweka kutokana na sifa maalum zinazoitambulisha na kuitofautisha na tanzu nyingine. Muktadha wa mwandishi ndio husababisha kuibuka kwa tanzu za fasihi. Kila utanzu una kanuni zake ambazo zinahitaji kuzingatiwa wakati wa kusoma. Hata hivyo, watunzi mara kwa mara hutumia na kuchanganya sifa na kanuni mbalimbali ili kubuni mtungo wenye mvuto zaidi. Fasihi ya watoto ndio utanzu pekee ambao, tofauti na tanzu nyingine, hutambuliwa kwa kuzingatia hadhira – watoto. Aghalabu fasihi ya watoto hufikiriwa na kueleweka kwa misingi ya dhima ya burudani, badala ya kuitazama kama chombo cha kufunza maadili. Ingawa vitabu, mashairi na michezo katika fasihi hii huwalenga watoto, si nadra kupata watu wazima nao wanaisoma na kuifurahia. Hii ndiyo maana Makala hii inaonelea kuwa fasihi ya watoto inastahili kuzingatiwa kwa makini katika mitaala ya Kiswahili katika vyuo vikuu vya Afrika Mashariki. Kabla ya karne ya kumi na tisa, tungo chache ziliandikwa kwa ajili ya watoto. Baada ya mitazamo kuwahusu watoto na maendeleo yao katika jamii kuanza kubadilika na suala la kuwatambua kuwa muhimu, fasihi ya watoto imekuwa ikikua kwa kasi huku ikinufaika kutokana na TEHAMA. Lakini kama ambavyo dhana za ‘mtoto’, ‘utoto’ na ‘fasihi’ zimekuwa zikibadilika, ndivyo ambavyo maana na maelezo ya ‘Fasihi ya Watoto’ nayo imekuwa ikibadilika. Kuna wataalamu kama vile Lukens (1995) ambao wanadai kuwa fasihi ya watoto inatofautiana na fasihi ya watu wazima kwa viwango pekee, ilhali wachunguzi wengine kama vile Lesnik-Oberstein (1996) kwamba tofauti inajitokeza kwa fani na maudhui. Ni kutokana na hali hii ambapo Hodder na Bottigheimer (1998) wanasema ni vyema kuielewa fasihi ya watoto kuwa sanaa na mfumo kamili na huru. Mbali na ukamilifu wa kujieleza, Hillman (1999) anapendekeza kwamba fasihi ya watoto iwe na ubora wa kisanaa. Licha ya mitazamo tofautitofauti kuhusu maana ya fasihi ya watoto, wataalam wengi wanaelekea kukubaliana kwamba hadhira lengwa ni kigezo cha kimsingi katika ufafanuizi. Fasihi hii huwalenga watoto ambao wanatambuliwa kwa misingi ya sifa za kijamii, kitamaduni na kibinafsi (taz. Galda & Cullinan, 2002; Hunt, 1996; LesnikOberstein, 1999; McDowell, 1973; Weinreich & Bartlett, 2000). Wataalamu hawa wanadai kwamba katika kubuni fasihi ya watoto, ni lazima mtoto awe ndiye mlengwa mkuu, na ikibidi hilo litajwe wazi na mwandishi. Kwao, fasihi ya watoto ni mtungo wowote ambao umeandikiwa watoto: maudhui yanawalenga, na ndio hadhira inayokusudiwa kuusoma. Watoto ni kundi maalumu katika jamii yoyote ile na ndio walengwa wa fasihi ya watoto. Hata hivyo, ufafanuzi wa fasihi ya watoto kwa kujikita kwenye kigezo cha hadhira kunasababisha changamoto kadhaa. Kwa mfano: kuna watoto ambao husoma fasihi ambayo haikuandikwa kuwalenga wao kama hadhira yake. Mbali na kigezo cha hadhira, fasihi ya watoto pia imefafanuliwa kwa kuzingatia azma ya maudhui yanayotolewa na dhima ya burudani Norton, 1999; Tomlinson & Lynch-Brown, 1996/2002; Winch, Johnson, March, Ljungdahl & Holliday, 2004). Wafuasi wa mtazamo huu wanaamini kuwa fasihi ya watoto inalenga kuwafundisha kujifunza kutokana na hali maishani na kukua kwa misingi mizuri ya maadili pamoja na kuweza kuwajali watu wengine katika jamii (Huck, Helper, Hickman & Kiefer, 2001; Saxby, 1997;Tomlinson & Lynch-Brown, 1996/2002). Kwa mujibu wa Lukens (1995), kuna wachunguzi ambao husisitiza haja ya kuifafanua fasihi ya watoto kwa misingi ya mtindo na ubora wa ubunifu kisanii. Katika msingi huu, fasihi ya watoto inatarajiwa kwa lugha iliyo muafaka na inayoeleweka kwa urahisi. Kimsingi, fasihi ya watoto huchukuliwa kuwa ni tungo za kisanaa zenye ubunifu unaokusudiwa kuwaburudisha na kuwafundisha watoto. Hollindale (1997) anasema fasihi ya watoto iweze kuibua hamu wakati inaposomwa na watoto. Maoni haya ni sawa na ya Ghosn (2002) anayefafanua kuwa fasihi ya watoto ni mtungo unaosimuliwa ili utoe burudani zaidi kwa msomaji kuliko mafundisho. Galda na Cullinam (2002) wanashikilia kwamba fasihi huburudisha na hufundisha; hivyo fasihi ya watoto nayo hupanua mtazamo wao kuhusu ulimwengu wao. Kupitia fasihi hii, watoto hujifunza kuhusu watu na maisha yao katika jamii. Fasihi hii hujenga hisia za watoto, mitazamo yao, maadili na jinsi ya kuishi katika ulimwengu. Hili hufanikishwa kupitia kusoma na kuona tajriba za watu wengine katika jamii. Kutokana na sifa yake ya kiusimulizi, fasihi ya watoto haijulikani ilianza lini. Kwa muda mrefu, jamii nyingi zilitumia ubunifu kuwalea watoto na kuwajengea maadili. Hivyo, inaweza kudaiwa fasihi ya watoto ni kongwe kama zilivyo jamii. Kile ambacho kimebadilika ni mfumo na muundo wa fasihi hii. Kazi za John Locke kuhusu nia na mawazo ya watoto ndizo ambazo zilijenga msingi wa kuanza kuwatazama watoto kama binadamu maalumu waliohitaji kushughulikiwa kama kundi maalumu katika jamii. Karne ya kumi na tisa inachukuliwa kuwa kipindi ambamo fasihi ya watoto ilistawi na kunawiri. Juhudi za awali za John Newbery za kuchapisha Newbery's Pretty Pocket Book mnamo 1744 kwa ajili ya mafundisho na burudani na uamuzi wa kutenga sehemu maalumu iliyochapisha vitabu vingine vya fasihi ya watoto. Baadaye maendeleo ya kijamii ikiwa ni pamoja na viwanda na mifumo ibuka katika kipindi hicho, fasihi ya watoto ilinawiri. Kwa sasa, fasihi ya watoto imetanuka na hujitokeza katika miundo mbalimbali kuliko kipindi kingine cha hapo awali. Teknolojia imechangia ukuaji huu wa kasi wa fasihi ya watoto. Fasihi hii sasa hupatikana katika tanzu za aina kwa aina na hata maudhui yake ni pana na ya kina. Kwa ujumla basi, fasihi ya watoto ni utanzu ambao unafafanuliwa kutegemea vigezo mbalimbali. Hata hivyo, mhimili mkuu katika kuelezea fasihi ya watoto ni uzingatiaji wa hadhira lengwa ambao ni watoto, pamoja na hali, mahitaji na matarajio yao. Hii ndiyo maana Tomlinson & Lynch-Brown (2002) wanasema kwamba ni muhimu fasihi ya watoto ihusishe tungo zozote ambazo zinawajali watoto wa umri tangu kuzaliwa hadi kubaleghe. Tungo hizo ni pamoja na drama, ushairi, riwaya, wasifu, tawasifu na simulizi nyinginezo. Hata maandishi ya kifalsafa, historia na sayansi ambayo yanatimiza vigezo vya maudhui na fani yanaweza kuwa fasihi ya watoto (Winch, n.w; 2004). Winch, n.w; (2004) wanasema fasihi ya watoto ni muhimu sana katika kufundisha elimu ya lugha, hasa stadi za kuongea na kusikiliza. Katika makala hii, hoja muhimu ni kwamba fasihi ya watoto ina nafasi katika mitaala ya Kiswahili ya vyuo vikuu vya Afrika Mashariki. Nafasi ya Fasihi katika Kukuza Mbinu na Stadi Maishani Fasihi ya watoto ina nguvu ya kukuza mbinu za Kiisimu, na za uhusiano wa Kihisia- kijamii (socio- emotional skills). Kwa mujibu wa Collie na Slater (1992) na Ngugi (2014), fasihi huwakilisha matumizi mbalimbali ya lugha ambayo ni ya kimazoea na kifasihi, pia hudhihirisha mikakati mbalimbali ya mawasiliano kuliko inavyopatikana katika mbinu zozote za ufundishaji wa lugha, na hivyo basi hutoa ujuzi wa kiisimu kwa mapana katika viwango vya matumizi. Wanafunzi wanaposoma fasihi, huwa wanajifunza lugha lengwa katika muktadha mzima kuliko kule kukariri maneno na sheria za lugha hiyo. Mbinu hii ya kupokea lugha inafanana na ile harakati ya kupata lugha pasipo kusomeshwa kirasmi (Chen, 2006). Tofauti na ujifunzaji wa misamiati na miundo ya lugha inayofanyika kirasmi darasani, fasihi hutoa mazingira asili na yasiyo rasmi lakini yanayochangia katika kuendeleza mbinu za kiisimu. Vile vile Chen (2006), anasisitiza kuwa utumiaji wa fasihi katika kufunza lugha ni njia moja ya kuhakikisha kuwa wanafunzi wanaojifunza lugha fulani wanapata nafasi ya kukutana na mzungumzaji (ambaye ni mwandishi wa kazi hiyo) wa lugha hiyo ndani na nje ya darasa. Fasihi hivyo basi, huwa na uamilifu wa aina mbili, kwanza inafanya kazi kama pembejeo (input) kwa sababu inawasilisha lugha kama mawasiliano halisia; kama output, inaweza kuwa kichochezi cha kuwahamasisha wanafunzi kujadiliana na kuandika matini zao (Chen, 2006). Naye Widdowson (1983), anasema kuwa fasihi hutoa vikwazo vilivyo muhimu katika ujifunzaji wa lugha yaani hujenga ule uwezo wa kufahamu maana kutokana na mazoea ya kusoma. Vilevile, Chen (2006) anasema kuwa fasihi hujenga mbinu za kusikiliza hasa inapotolewa kimasimulizi kwa sababu huhimiza mazungumzo kupitia kwa mijadala na hutoa nafasi kuntu ya kuandika. Katika kusisitiza hoja hii Leal, (2015) anaeleza kuwa baada ya kusoma kitabu fulani cha fasihi, wanafunzi wanaweza kuanza kwa kutambua maneno magumu wasiyoyafahamu huku wakijaribu kueleza maana za maneno hayo. Katika harakati hii, watakuwa wakichangianabila ujuzi wao wa maneno mbalimbali papo hapo watakuwa wanajifunza maana za maneno kutoka kwa wenzao katika mazingira tulivu. Muhimu ni kuhakikisha kuwa kila mwanafunzi anachangia katika mjadala wa darasani na pia kila mmoja wao anapata kujifunza kutoka kwa mwenziwe na pia kila mmoja anakuwa mwanafunzi wa mwenzake. Baada ya kutambua maneno haya, orodha ya maneno hayo inaweza kutolewa kwa makundi mbalimbali ya wanafunzi, kisha kuwataka wanafunzi kuunda sentensi mbalimbali kwa kutumia maneno hayo. Wanafunzi walio na umilisi wa kiwango cha chini wanaweza kujumuishwa pamoja na wale wa umilisi wa juu ili kushirikiana katika kuunda sentensi mbalimbali darasani. Fasihi ya watoto inaweza kutumiwa kama modeli ya uandishi kutokana na wanafunzi kubuni upya hadithi waliyopewa wakitumia msamiati wa hadithi asilia. Hii ina maana kuwa muundo wa matini, sarufi na msamiati wa hadithi asilia unachukuliwa na kutumiwa na wanafunzi wanapoandika hadithi zao. Hivyo basi, kama pembejeo (input), fasihi huwasilisha aina mbalimbali ya lugha ya mawasiliano kwa mwanafunzi lakini iliyo asilia na kwa sababu hiyo, inaweza kuwachochea wanafunzi katika mijadala na pia kutoa nafasi ya kuandika. Hivyo basi, mbinu amilifu za lugha zinakuzwa katika miktadha halisi ya mazungumzo. Kwa kuzingatia msimamo wa kiisimu, tunaweza kudai kuwa kutokana na kuwapa wanafunzi vitabu anuwai vya kusoma, tutakuwa tunawatanguliza kwa mitindo mbalimbali ya matumizi ya lugha. Wakati wa mazoezi ya ufahamu darasani, wanafunzi wanaweza kupewa nafasi ya kujitungia maswali ya ufahamu badala ya kuegemea tu kwa mtindo wa kijadi wa kuulizwa maswali ya ufahamu (Leal, 2015). Mbinu hii ya kupima uwezo wa kusoma, harakati ya kuichanganua na kuelewa maana ya matini huweza kuwasaidia wanafunzi kuzama zaidi katika usomaji wao (Collie & Slater, 1992). Kupitia kwa mbinu hii, wanafunzi wanapewa nafasi ya kutoa maoni yao, hisia zao pamoja na kuhusisha tajriba zao binafsi na za kitamaduni dhidi ya zile zilizotolewa katika matini. Modeli hii huwasaidia wanafunzi kupata maarifa kupitia maudhui mbalimbali yaliyopo kwenye matini pamoja na kusaidia katika kuendeleza lugha yao. Uamilifu huu unaingiliana na mtazamo wa mwitikio wa msomaji wa Rosenblatt (1995). Rosenblatt (keshatajwa) anahoji kwamba usomaji ni mapatano yanayohusu msomaji kuvyaza maana ya kifasihi kutokana na kazi anayoisoma au kuisikiliza. Kwake yeye, mapatano haya yanadhihirika kwa njia mbili kuu: maarifa na ujumi. Njia ya ufanisi inahusu kule kupata maarifa au taarifa fulani baada ya kusoma kazi ya kifasihi. Aina ya pili ya mapatano yanahusu ujumi wa kifasihi. Ujumi wa kifasihi hujumuisha mambo kama vile kufikiria, kuhisi na kupata tajriba ya kifasihi kutokana na kazi anayoisoma. Njia hii ya pili inalenga hali ya kutambua jinsi vipengele tofauti vya kifasihi kama vile fani na maudhui vinavyoingiliana na kuchangia katika kujenga umoja na ukamilifu wa kiumbuji wa kazi ya kifasihi. Namna hizi mbili za usomaji hudhihirika kwa njia ya kimwendelezo. Hii ina maana kuwa hakuna mpaka kamilifu kati yazo wakati shughuli ya usomaji inapoendelea. Kile kinachotokea ni kwamba harakati hizi hubadilishana nafasi kulingana na namna msomaji anavyosoma (Pennell, 2014 katika Ngugi 2016). Kulingana na Rosenblatt (1995), matini inayosomwa huwa ni kichochezi kinachoibua tajriba mbalimbali za zamani, fikra na hata mawazo kutoka kwa msomaji, inayotokana na hali za kawaida za maisha au hata tajriba kutokana na usomaji wa awali. Miitikio hii huathiri jinsi msomaji anavyoelewa matini katika usomaji. Hii ina maana kuwa msomaji anapoendelea kusoma, ile matini huwa kama mpango- makini (blue print) unaoweza kutumika ili kudhibiti ufasiri uliokithiri anapogundua kuwa ufasiri wake umeenda nje ya kile kilichomo kwenye matini (Rosenblatt, 1995). Kwa njia hiyo hiyo basi inaweza kudaiwa kuwa ujifunzaji umefanyika pale ambapo wanafunzi wanapoweza kufasiri matini na kupata maana kwa misingi ya tajriba zao. Vivyo hivyo, wanafunzi wanapojadili matini huku wakielekezwa na msomaji aliyekomaa huwa wanatambulishwa kwenye miundo mbalimbali ya matini na jinsi inavyoafiki malengo mbalimbali ya kijamii. Vile vile, wanafunzi wanapata kufahamu aina mbalimbali za tajriba ziwe halisi au za kiubunifu pamoja na kujua tofauti zilizopo kati ya lugha andishi na lugha ya mazungumzo. Leah (2015), anabainisha dhima nyingine ya fasihi ya watoto kuwa ni kujenga uhusiano miongoni mwa wanafunzi kupitia mijadala endelevu ya darasani. Hili hutokea wakati mwalimu anapomhusisha mwanafunzi moja kwa moja katika usomaji. Wanafunzi wanaweza kujadiliana mambo mbalimbali miongoni mwao pamoja na kupokea maoni ya wenzao. Katika kufanya hivi, watakuwa wanapanua mitazamo yao kuhusiana na mwonoulimwengu wao. Mbinu hii humpa mwanafunzi kipaumbele katika mchakato wa ujifunzaji kwa kumshirikisha kimtagusano kwenye ngazi za upataji, uhusisho, ufanisi na utumiaji wa maarifa katika utatuzi wa mambo yanayomhusu kwenye mazingira yake (Republic of Kenya, 2017). Kuptia kwa mbinu hii wanafunzi wanaweza kusaidiana, kujifunza kutoka kwa wenzao na mwishowe kujenga ujamaa miongoni mwao (Leah, 2015). Wanafunzi wanapohusishwa kwenye mijadala ya darasani, huwa wanapata ujasiri wa kutumia lugha jambo ambalo litawapa ukakamavu na hivyo basi kuwajenga kibinafsi. Kwa hakika mikabala hii mitatu ya kufunza fasihi hutofautiana tu kulingana na jinsi makala yanavyoangaziwa. Katika mkabala wa kwanza, msisitizo upo kwenye uchanganuzi wa miundo ya kisarufi,; mkabala wa pili unaangazia makala kwa njia ya kujenga mwanafunzi kiutambuzi na kiutafakari, na mtazamo wa tatu unahusu namna ya kumsaidia mwanafunzi kujenga uhusiano na wenzake darasani. Mkabala unaojumuisha vipengele hivi vyote katika somo la fasihi utachangia katika kumkuza mwanafunzi kiisimu, kiutambuzi na kiutafakari pamoja na kimahusiano. Umuhimu wa Fasihi ya Watoto katika Mitaala ya Kiswahili ya Vyuo Vikuu Norton (2010) anadai kuwa kufundisha Fasihi ya Watoto kunaweza kumfanikisha msomaji maishani. Hivyo basi, wazazi, walimu na jamii hawana budi kutilia maanani Fasihi ya Watoto na kuhimiza ufundishaji wake. Kuna sababu kadhaa zinazoonyesha umuhimu wa fasihi ya watoto kwa jamii. Sababu hizo zinaafikiana na malengo, dhima, Imani, matarajio na stadi za elimu ya fasihi ya watoto. Fasihi ya Watoto ni utanzu ambao bado haujaendelea sana katika fasihi ya Kiswahili. Hivyo, kuanzishwa kozi ya Fasihi ya Watoto kuna umuhimu kwa fasihi ya Kiswahili kwa sababu kunachangia ukuaji wa fasihi hii. Kwanza, Fasihi ya Watoto hutoa fursa kwa wanafunzi kusoma na kuelewa utamaduni wao na wa watu wengine katika jamii. Ukuaji katika jamii na ufanisi maishani ni mambo yanayotegemea utamaduni wa mtu binafsi na utamaduni wa watu wengine. Utamaduni ni rasilimali muhimu ya jamii kujiendeleza. Kwa kusoma vitabu hivyo, wanafunzi watapenda utamaduni wao na kuwa tayari kuchangia ujenzi wa taifa. Pili, Fasihi ya Watoto huwasaida wanafunzi kuwa wabunifu na kujijengea ufahamu unaohitajika kuielewa jamii na mabadiliko yake. Kuna mambo na matukio mengi katika jamii ambayo yanahitaji vijana na wanafunzi kutumia akili zao kukabiliana nazo ili kuzitatua. Kupitia kusoma Fasihi ya Watoto, mwanafunzi anajifunza maisha yalivyo, changamoto zake, pamoja na jinsi ya kuzitatua. Tatu, Fasihi ya Watoto hukuza vipawa vya wanafunzi na stadi za kimaisha. Kwa mfano, Fasihi ya watoto ina hadithi na visa ambavyo vinaonyesha migogoro na jinsi ya kuitatua. Kwa kusoma kazi hizo, wanafunzi wanaelewa jinsi ya kukabiliana na hali mbalimbali katika maisha yao pamoja na migogoro inayojitokeza. Nne, Fasihi ya Watoto huhifadhi na kupitisha maudhui muhimu kutoka kizazi kimoja hadi kingine. Tano, wanafunzi wanapata fursa ya kujiendeleza na kutoa maoni juu ya mitazamo yao kuhusu fasihi katika jamii. Sita, Fasihi ya Watoto huwasaidia wanafunzi kuona uhalisia wa maisha na tofauti zake. Wanafunzi wanaposoma Fasihi ya Watoto wanakubali kuwa duniani kuna watu wa aina mbalimbali na kwamba tofauti kama vile za kijinsia, kielimu, rangi, kimaumbile na nyinginezo ni sehemu ya maisha ya binadamu. Saba, ni muhimu kufundisha Fasihi ya Watoto ili kuwapa wanafunzi wa Kiswahili katika vyuo vikuu fursa ya kukabiliana na upya katika fashi ya Kiswahili. Nane, Fasihi ya Watoto ni muhimu kwa kuwa inatoa msingi mzuri kwa wanafunzi wa vyuo vikuu kuweza kuwaelewa watoto kwa undani, na kujenga taswira kamili ya kipindi cha ukuaji ambamo watoto hupitia. Mtaala kuhusu kundi hili muhimu la kijamii unastahili kwani unawafahamisha watu majukumu yao katika kuwalea watoto kwa kuwapatia mafunzo ya namna ya kuishi katika jamii kwa kuwa na uhusiano mzuri na watu wengine. Fasihi ya watoto inaweka msingi wa kujenga utu, uzalendo na utaifa. Tisa, kozi ya Fasihi ya Watoto inamsaidia mwanafunzi kusoma tungo pevu za aina mbalimbali ambazo huwa zimetungwa katika mazingira na miktadha tofautitofauti. Hali hii inamwezesha msomaji kuelewa hofu na matarajio ya jamii kwa watoto. Kumi, tungo kwa ajili ya watoto inawafundisha wanafunzi na hivyo kuwaathiri kwa njia kubwa. Msomaji anapata kuelewa masuala ya kihistoria, kisosholojia, kisaikolojia na kijamii kuhusu watoto na ukuaji wao. Ufundishaji wa Fasihi ya Watoto katika Vyuo Vikuu vya Afrika Mashariki Fasihi ya Watoto ni rasilimali ya kufundisha ujenzi wa elimu ya tabia nzuri maishani. Fasihi ya Watoto inaweza kufundisha masuala mengi sana katika jamii (Auciello, 2006; Clare & Gallimore, 1996; O’Sullivan, 2004; Smith-D’Arezzo & Moore-Thomas, 2010; Prestwich, 2004), ikiwa ni pamoja na yale yanayowahusu wanafunzi darasani na hata nje (Jalongo, 2004; Lowe, 2009). Ni kutokana na umuhimu huu pamoja na mchango wake ambapo makala hii inapendekeza kwamba Fasihi ya Watoto ifundishwe kwa wanafunzi wa Kiswahili katika vyuo vikuu vya Afrika Mashariki. Mbinu ya kufunza stadi za lugha kwa kuegemea kwenye fasihi ni suala ambalo limewahusisha wataalamu mbalimbali wa elimu (Kama vile Hiebert na Colt, 1989; Tunnell na Jacobs 1989; Zarillo 1989; & Leal 2015) hasa kutokana na kutaka kujua mbinu hii inahusu nini na ina manufaa gani katika elimu. Kwa mujibu wa Hiebert and Colt (1989), ufundishaji wa kusoma kupitia fasihi unahusu programu nzima ya usomaji ambayo inajumuisha mwingiliano kati ya mwalimu na mwanafunzi pamoja na uteuzi wa vitabu vya fasihi ambavyo vinaweza kumsaidia mwanafunzi katika kujijenga kama msomaji-mtafakari. Tunnell na Jacobs (1989) nao wanaeleza kuwa mbinu hii ni mchakato ambao, kimsingi hutumia vitabu vya “kihalisia” kufunzia na kuendeleza kujua kusoma na kuandika. Naye Zarillo (1989) anahoji kuwa mbinu za ufundishaji wa kusoma kupitia fasihi ni matendo yanayohusishwa na shughuli mbalimbali kwa kutumia riwaya, vitabu vya arifa, hadithi fupi, mashairi na tamthilia. Anasisitiza kuwa fasihi hii isiandikwe upya kwa minajili ya kufunzia na kwamba ichukue mahala pa vitabu vya kiada wala si kufanya kazi ya ziada ya usomaji darasani. Kwa ujumla, dhana hii inarejelea hali ya kutumia vitabu vya fasihi katika kufundisha lugha na kwa lengo la kuendeleza stadi ya usomaji (Leal, 2015). Katika kufanya hivi, watoto watahusishwa katika usomaji na wataweza kutumia lugha kiuamilifu. Rasimu ya Mtaala mpya wa Elimu ya Msingi nchini Kenya (Republic of Kenya, 2017) imebaini vipengele vya umilisi anavyostahili kuzingatia mwanafunzi ili kuimarisha utendaji wake katika ujifunzaji na utatuzi wa mambo. Rasimu hii inatokana na mchakato wa kufanyia mabadiliko mtaala wa elimu ya msingi kukidhi mahitaji ya jamii katika karne ya ishirini na moja. Mtaala wa Kiswahili uliofanyiwa marekebisho mwaka 2002 ulikusudia kumpa mwanafunzi stadi nne za lugha zilizosawiri mada za kusikiliza na kuongea; masuala ibuka; sarufi na matumizi ya lugha; uandishi wa kiuamilifu; uandishi wa insha; fasihi na Isimujamii. Pengo kuu katika mtaala uliopo ni udhaifu wa mwanafunzi katika kuwasiliana kiuamilifu, kiadilifu na kwa kujiamini. Rasimu ya Mtaala mpya imetaja kwa uwazi nadharia bunilizi za wanasaikolojia kama vile: John Dewey, Lev Vygotsky, Jean Piaget, Jerome Bruner, Erik Erikson na Gardner kuwa msingi wa kuelekeza Mitaala mipya. Kwa ujumla, nadharia bunilizi hizi humpa mwanafunzi kipaumbele katika mchakato wa ujifunzaji kwa kumshirikisha kimtagusano kwenye ngazi za upataji, uhusisho, ufanisi na utumiaji wa maarifa katika utatuzi wa mambo yanayomhusu kwenye mazingira yake. Mchakato huu mzima unafungamana na lugha anayotumia mwanafunzi kwenye ujifunzaji. Kutokana na umuhimu wa lugha kama chombo cha kujieleza, makala hii inalenga kujadili na kubainisha namna ambavyo fasihi ya watoto inaweza kutumika kama kichochezi cha kujua kusoma na kuandika, hasa pale ambapo wanafunzi wanapewa nafasi ya kujenga maana kutokana na usomaji wao. Mapendekezo ya makala hii ni kuwa, fasihi ya watoto inaweza kuchangia katika kuinua maarifa, stadi na milelekeo chanya miongoni mwa wanafunzi kuhusiana na masuala ya kusoma na kuandika hali ambayo itachangia katika kufikia malengo ya maendeleo endelevu katika sekta ya elimu katika jumuiya ya Afrika Mashariki. Walimu wa Kiswahili katika vyuo vikuu wana wajibu wa kuteua na kupendekeza vitabu vinavyofaa kwa kufundisha Fasihi ya Watoto. Fasihi hiyo ijenge mtazamo wa kitaifa na kikanda kwa ajili ya kuwafanya wanafunzi waikubali nchi yao na kuikubali Jumuiya ya Afrika Mashariki. JAM ni eneo la kisiasa ambalo halina budi kueleweka kwa wanafunzi wa vyuo vikuu ikiwa wanatarajiwa kuchangia utangamano na maendeleo endelevu. Isitoshe, uteuzi wa vitabu ufanywe ili kuwawezesha wanafunzi wa vyuo vikuu kutambua na kuthamini mchango wa watoto na vijana katika JAM. Kundi hili ndilo lenye idadi kubwa katika Nchi Wanachama wa Jumuiya ya Afrika. Pia kundi hili ndilo ambalo linategemewa kuendeleza utangamano. Kwa sasa, nchi nyingi hazitambui na kuwajali sana watoto na vijana kuwa na umuhimu katika maendeleo na ujenzi wa taifa. Hii ni hali ambayo inahitaji kufanyiwa mapinduzi ya kimtazamo. Hivyo basi, fasihi ya watoto itakayofundishwa iweke msingi huo kwa ajili ya mafanikio ya baadaye. Watoto na vijana wakijiona katika fasihi, na pale wanapojihusisha na wahusika fulani katika kazi za kisanaa, kuna uwezekano mkubwa kwamba nao watajibiidisha katika kutekeleza wajibu wao katika jamii. Kozi ya Fasihi ya Watoto inafaa kuandaliwa kwa namna ambayo itawasaidia wanafunzi kuelewa namna ya kujifunza na kuufundihsa utanzu huu. Hivyo basi, mbali na kujifunza kusoma tungo mbalimbali, ni muhimu pia kwa wanafunzi kuelewa jinsi ya kujitayarisha kusoma. Kwa mfano, fasihi ya watoto ina picha na michoro ambayo inasaidia katika kujenga maana. Ni muhimu maana hiyo ijulikane kabla na wakati wa kusoma fasihi ya watoto. Fasiri ya maana ya picha, michoro, rangi na mbinu nyingine zisizotumia maneno lakini zenye maana, ni mwanzo mzuri wa kuuelewa ulimwengu wa fasihi ya watoto. Hivi ni vifunguo kwa maana ya ndani aliyoikusudia mwandishi. Baada ya kusoma tungo mbalimbali, watoto wanatarajiwa kuzihusisha na hali katika Sanaa na uhalisia katika jamii. Kwa mfano, hadithi katika fasihi ya watoto inaweza kuhusu uchafuzi wa mazingira. Hadithi hii isisomwe tu na kufungwa katika mipaka ya mfumo husika. Mtoto asaidiwe kuihusisha hali inayochoorwa kwenye hadithi kitabuni na hali halisi katika jamii kuhusu haja na umuhimu wa kutunza mazingira. Dhana ya mazingira ielezwe kwa njia sahili ambayo itawafanya watoto kujua kwamba pale wanapokaa ni sehemu ya mazingira ya jamii. Isitoshe, watoto wafundishwe namna ya kuhusisha wanachokisoma na maandishi na habari nyingine katika jamii. Kwa mfano, hadithi kuhusu bidi katika elimu inaweza kuhusishwa na habari hiyohiyo kwenye runinga, redio, magazeti, matangazo ya biashara, na nyimbo. Kwa kuhusisha maudhui katika fasihi ya watoto na hali halisi katika jamii kutasadia watoto kuwa wadadisi na wahakiki wa mambo. Pia, watoto watajenga uwezo wa kutafakari mambo na kujiimarisha kijamii (Ghosn, 2002). Ufundishaji wa fasihi ya watoto ni suala ambalo linahitaji kutiliwa maanani kwa kuwa wataalam wamethibitisha mchango wake katika ukuaji wao pamoja na kusaidia kujifunza lugha kwa minajili ya mawasiliano mazuri katika jamii (Amspaugh, 1991; Barone, 1996; Altwerger, & Ivener 1994). Vitabu vizuri vya fasihi ya watoto vinafaa kuteuliwa na kutumiwa katika kufundisha. Vitabu hivyo vizingatie mambo kama vile maudhui, hadhira, malengo, wahusika, picha, michoro, rangi, usimulizi, mazingira, ploti, migogoro, na utatuzi wa tofauti zinazojitokeza (Tomlinson and Lynch-Brown, 2002; Hillel & Mappin, 1995; Stewig, 1980;). Ili wanafunzi waweze kufaidika kutokana na fasihi wanayosoma, kuna umuhimu wa kuzingatia na kutilia maanani elementi za kimazingira kuhusu wasomaji kabla ya kuwahusisha katika harakati ya usoamaji. Mazingira haya ni pamoja na umri, tabia za usomaji na aina ya wasomaji, viwango vya lugha, aina ya matini na urefu wake (Hafiz, 2002; Collie and Slater, 1992; Ngugi, 2014). Kwa mfano, Collie na Slater (keshatajwa) wanaeleza kuwa jambo la msingi linalohitaji kuzingatiwa ni iwapo kitabu kilichoteuliwa kinaweza kuwachochea wasomaji na kuwafanya wachangie katika mijadala darasani. Watoto huwa na tajriba tofauti na finyu ikilinganishwa na ya watu wazima kuhusu maisha. Watu wazima huwa wanaweza kutambua mambo kutokana na kuyahusisha, kufikiria na vile vile uhisivu wao umekomaa kupitia tajriba mbalimbali maishani. Kwa upande mwingine, watoto hawana werevu na mbinu ambazo watu wazima wamechukua muda mrefu kuzipata. Ulimwengu wa watoto na mazingira yao hubainika kwa njia zisizoegemea kokote na vilevile huwa mawazo ya wengi wao yamejaa ujonzi. Kwa sababu hizi, uwezo wao unahitaji kuchukuliwa kwa makini wanapoteuliwa vitabu. Hivyo basi kitabu kinachomfaa mtoto ni kile kinachoweza kueleweka, kinachowavutia, kuwaburudisha na kuambatana na mahitaji yao ya kisaikolojia, (Ngugi, 2012, 2014). Ili kuwateulia watoto vitabu vitakavyo wafaa, nadharia tete ya Pembejeo ya Krashen (1982 kama ilivyonukuliwa katika Ngugi, 2014) (Input Hypothesis) inahitaji kuzingatiwa. Krashen anasema kuwa kiwango cha kipembejeo cha ufahamu wa mwanafunzi kinahitaji kuwa i+1, ambapo i inarejelea hali ya sasa ya umilisi wa mwanafunzi na i +1 inawakilisha kiwango cha juu kidogo ambacho mwanafunzi anaweza kung’amua makala kutokana na viziada lugha na muktadha uliopo. Hii ina maana kuwa ile pembejeo isiwe sahili mno kiasi cha kuvunja motisha ya msomaji, au kisiwe kigumu sana kiasi cha kuzuia msomaji kuelewa matini. Aguilera (1992 katika Ngugi 2012) amegawa wasomaji wa fasihi ya watoto kwa jumla katika makundi matatu makuu: kikundi cha watoto wasiojua kusoma (0-6), wale wanaoweza kusoma (6+) na wale walio katika kiwango cha mpito wa maisha au waliobelehe na vijana. Tofauti katika makundi haya inatokana na ukuaji katika uwezo wa kuelewa au kungamua mambo ambayo hasa yanatokana na maarifa yao kuhusu ulimwengu. Utambuzi huu ni muhimu kwa sababu unawasaidia kufasiri mambo mbalimbali wanayokumbana nayo. Hivyo basi, wale walio katika umri wa chini watapata ugumu kuelewa mambo kwa haraka. Mipaka ya uanishaji si bainifu katika kiwango cha baada ya kubalehe kwa sababu shauku za kila mtoto ni tofauti. Ni rahisi kupata baadhi ya watoto katika kikundi fulani wakisoma fasihi ambayo imelenga kikundi kingine. Hii inatokana na sababu kuwa wasomaji huwa na mahitaji na tajriba tofauti. Usomekaji au wepesi wa kusoma na vile vile uelewa ambao hutokana na ugumu wa mambo ya kiisimu, ni kipengele kimojawapo kinachohusiana na ufahamu wa makala. Suala la usomekaji hutegemea msomaji na mazingira ya usomaji (Puurtinen, 1998). Usomekaji pia huhusisha usemekaji . Hii inarejelea kwa ufaafu wa matini kuweza kusomeka kwa sauti na kwa mtiririko (Puurtinen, 1998). Hii ni sifa moja muhimu ya fasihi ya watoto kwa sababu mara nyingi vitabu vya watoto husomwa kwa sauti sio tu na watu wazima bali hata na watoto wenyewe. Hivyo basi mbinu ya kusikiliza huwa muhimu kwa mtoto ili aweze kupata anachosomewa. Kupitia kwa mbinu hii, mtoto huipokea hadithi na kuhusika nayo kwa hali ya juu. Kutokana na harakati ya usemekaji , msisitizo unahitaji kuwekwa kwa toni, mdundo, kiimbo na uwakifishaji ili hadithi iwe na mtiririko mzuri na imsaidie mtoto aweze kujenga picha ya hadithi akilini. Urefu wa sentensi na utata katika sentensi ni baadhi ya vigezo vya kupimia usomekaji ingawa ni eneo ambalo limezua mjadala mkubwa. Kulingana na Puurtinen (1998) utata wa sentensi ndio huathiri sana usomekaji kuliko urefu wa sentensi. Matokeo ya makala isiyosomeka kwa mtoto msomaji yaweza kuwa makubwa ikichukuliwa kwamba vitabu vinavyovutia na kufarahisha huwapa watoto motisha ya kusoma na kujenga tabia ya usomaji. Kwa upande mwingine vitabu vigumu na visivyoeleweka huweza kumtenga msomaji na hata kurudisha nyuma maendeleo katika ukuaji wa mbinu ya kusoma. Michoro katika vitabu vya watoto huwa muhimu kwa sababu ni sehemu ya usomekaji na usemekaji na uwelewekaji wa makala. Michoro ni muungano wa vitu ambao umeundwa kutokana na maneno na picha na hutumia lugha maalumu. Hivyo basi vitabu hivi ni matinitaswira ambapo kuna mwingiliano kati ya usemezo na vielelezo, Oittinen (2008). Michoro huwa muhimu katika kumsaidia mtoto kuelewa hadithi kwa kuchochea dhana akilini. Michoro inayowekwa kwenye jalada huwa muhimu kwa sababu ndiyo elementi ya kwanza inayomvutia mtoto na kumpa shauku ya kutaka kusoma yaliyomo (Bakiza 2014). Katika kuteua vitabu, ni muhimu kuzingatia vitabu ambavyo vitamsadia mtoto msomaji kuhusisha tajriba na hisia zao na kile wanachokisema (Rosenblatt, 1995). Hii ni kwa sababu wasomaji walio na mwelekeo chanya kuhusu kitendo cha usomaji au hata kuhusu usomaji wa kitabu fulani huenda wakasita kutumia tajriba zao za kifasihi wanapoisoma kazi husika. Hoja hii ni muhimu kutiliwa maanani hasa tunapowateulia watoto vitabu vya kusoma. Watoto watakuwa na mwitikio tofauti kutokana na ari waliyonayo kwa kitabu fulani. Vile vile mazingira wanamokulia, iwapo ni ya vitabu au la, yataweza kuathiri mwitikio wao kwa kazi ya fasihi. Ukweli ni kwamba bila kuwa na uelewa wa msomaji, hatuwezi kutabiri mielekeo watakayokuwa nayo kwa kitabu fulani (Rosenblatt, 1995). Mandalizi ya Somo katika Kipindi cha Fasihi ya Watoto Mwalimu anahitaji kutayarisha mpangilio wa masomo ambao utawatayarisha wanafunzi kushiriki katika mijadala ya matini teule, kupata mtazamo wa mwandishi na kupata maoni kutoka kwa wanafunzi wengine. Mazoezi haya yanahitaji kutekeleza jukumu la kujenga mazingira faafu na yaliyo salama kwa wanafunzi hawa. Mazingira kama haya yanatoa nafasi kwa wanafunzi kupata tajriba ya pedagojia ya kiusemezano (Leal, 2015). Hii ina maana kuwa wanafunzi wanapewa nafasi ya kushiriki kimazungumzo katika usomaji wao. Mbinu hii inalenga katika kuwahamasisha wanafunzi kuwa makinifu (critical thinking). Ili kufikia lengo hili, ni muhimu kujenga mazingira yaliyo tulivu kwa kuondoa wasiwasi wowote pamoja na kuteua mada ambazo hazitazua mabishano darasani. Ili kuhakikisha kuwa wanafunzi hawatachukua muda mrefu wakijadili mambo yaliyo nje ya somo, ni vizuri mwalimu kuwa na mpangilio maalum. Kuwa na mpangilio ni muhimu kwa sababu unachangia katika matumizi ya lugha ya kimazungumzo na kimaandishi. Leal, (2015:204) anapendekeza mpangilio ufuatao: Mpangilio wa majukumu Kutoka Leal (2015: 204) Kwa mujibu wa Potyaeva (2005), Ngugi (2012) na Leal (2015) zipo mbinu kadha wa kadha ambazo zimependekezwa na wataalamu wa fasihi ya watoto na ambazo walimu wanaweza kuzishirikisha katika somo la fasihi na wanafunzi wao. Mbinu hizi zinaweza kutumika kabla ya usomaji, wakati wa kusoma na baada ya kusoma. Kabla ya usomaji Wakati wa kusoma Baada ya kusoma Utoaji wa maoni Ujengaji wa matarajio Kusoma kwa sauti kutunga nyimbo Mbinu za ufahamu Kutoa mahitimis ho ubashiri wa mwisho wa hadithi Uonyesha ji vielelezo Utoaji mifano kufikiri kwa sauti kuuliza maswali na kujadili kuteua kitabu cha kusoma Usomaji wa kujitegem ea kutokana na hadithi kuelekeza katika usomaji kuwa na wakati wa kutulia na kufikiria kusoma – kutulia – kujadili kutalii kila sura ya hadithi Msomaji Kujitathmi ni kuwaza na kujenga taswira kusikiliza na kusoma Usomaji kimakundi kurejelea makala na kuwa na ufahamu wa awali wa mambo kujifunza mbinu za mpangilio wa Makala Kukuza lugha kuhimiza mbinu za kutafakari Kuhimiza ubunifu Mbinu za kuendeleza na kuimarisha usomaji Kutoka Ngugi (2011: 91) Mbinu za Kuendeleza somo la Fasihi Mpangilio wa somo la fasihi unaweza kufanyika katika awamu mbalimbali kama inavyopendekezwa na Leal (2015): Jedwali 1. Mpangilio wa somo ____ Awamu ya 1. Ujeuri wa Mbwa (Pamela M. Ngugi) Mwalimu na wanafunzi kuchukua hatamu ya kusoma aya moja moja ya hadithi kwa sauti Wanafunzi kutambua maneno wasiyoyajua / magumu kutoka kwa hadithi. Wayaandike maneno hayo vitabuni Wanafunzi wanaofahamu maana ya maneno hayo wahimizwe kuyaeleza kulingana na yalivyotumiwa katika hadithi. Andika batli ya msamiati (Vocabulary log) Wakitumia msamiati mpya, wanafunzi wabuni na kujadili maswali ya kiutambuzi Makundi kujadili maswali miongoni mwao Maswali yajadiliwe darasani. Zoezi la Mhusika Ninayempenda Toa sababu za kumpenda mhusika huyu na uchore picha yake. Uandikaji upya wa sarufi, wanafunzi waandike upya aya ya kwanza ya hadithi Wabadilishe vitenzi kutoka wakati uliopita hadi wakati uliopo / Watathmini kazi za wenzao katika kikundi. =========================================== Awamu ya 2 Unajua ni Kwa Nini? (Pamela Ngugi) Wanafunzi kuchukua hatamu ya kusoma aya moja moja ya hadithi kwa sauti Wanafunzi kutambua maneno wasiyoyajua / magumu kutoka kwa hadithi Wayaandike maneno hayo vitabuni Wanafunzi wanaofahamu maana ya maneno hayo wahimizwe kuyaeleza kulingana na yalivyotumiwa katika hadithi. Andika batli ya msamiati (Vocabulary Log) Ukitumia msamiati mpya, wanafunzi wabuni na kujadili maswali ya kiutambuzi Makundi kujadili maswali miongoni mwao Maswali yajadiliwe darasani. Uandikaji upya wa sarufi, wanafunzi waandike upya aya mbili za mwisho za hadithi Wabadilishe vitenzi kutoka wakati uliopita hadi wakati ujao/ Watathmini kazi za wenzao katika kikundi. =========================================== Awamu ya 3. Kulinganisha na kulinganua hadithi. Kuna mfanano gani katika hadithi hizi? Wakiwa kwa makundi, wanafunzi wajaze jedwali la mfananisho Kutathmini Msamiati /kitabu cha mazoezi Wakiwa kwenye makundi, waunde sentensi nyingi iwezekanavyo katika muda mfupi wakitumia orodha ya msamiati. Awamu ya 4 Usimulizi mpya wa Ujeuri wa Mbwa / Unajua ni kwa nini? Mwanafunzi ateue kati ya kuandika hatima tofauti ya hadithi au aandike hadithi kwa kuegemea kwa mtazamo wa mhusika. Wanafunzi wasimuliane hadithi walizoziandika. Kisha wahojiane kwa kuuliza maswali ya kitathmini na kuandika majibu ya wenzao kwenye kitabu chao. =========================================== Awamu ya 5 Kusimulia hadithi Kila mwanafunzi ateue hadithi moja anayoijua, abadilishe mwisho wake. Kwenye kitabu aandike mada ya hadithi, aandike hadithi asilia na jinsi anavyotaka kuibadilisha. Amsomee mwenzake na aisome darasani. Hitimisho Fasihi ya watoto ina uwezo wa kuleta mabadiliko katika elimu na katika jamii kwa jumla. Hali hii inatokana na umuhimu wa watoto na vijana katika jamii, haswa katika Afrika Mashariki. Watoto na vijana ndio wengi kushinda watu wazima. Kwa sasa watoto na vijana wengi wako katika shule na vyuo vikuu. Hii ina maana kwamba fasihi ya watoto ina umuhimu mkubwa sana katika kujenga jamii na Jumuiya ya Afrika Mashariki. Ni kutokana na umuhimu huo ambapo makala hii ililenga kujadili na kubainisha namna ambavyo fasihi ya watoto inaweza kutumika kama kichocheo cha kujua kusoma na kuandika, hasa pale ambapo wanafunzi wanapewa nafasi ya kujenga maana kutokana na usomaji wao. Imebainika kuwa fasihi ya watoto inaweza kuchangia katika kuendeleza kiwango cha kiisimu, kumjenga mwanafunzi kibinafsi na kijamii, hali ambayo itachangia katika kufikia malengo ya maendeleo endelevu katika sekta ya elimu katika Jumuiya ya Afrika Mashariki. Marejeleo Altwerger, B., & Ivener, B. L. (1994). Self Esteem: Access to Literacy in Multicultural and Multilingual Classrooms. In Kids Come in All Languages: Reading Instruction for ESL Students. Netwark (Kr. 65-68). Del.: International Reading Association. Amspaugh, L. (1991). Necessary compromises: Whole language in a traditional classroom. Education Horizons, 69, 115-119. Auciello, J. (2006). Teaching for character: Education for English teachers. Journal of Education, 187(3), 57-69. Bakize, L.H. (2014). Utangulizi wa Fasihi ya Watoto. Dar es Salaam. Kitini ambacho hakijachapishwa. Barone, D. (1996). ‘Whose language? Learning from bilingual learners in a developmental first- grade classroom’. Paper presented at the Literacies for the 21st century: Research and practice: Forty fifth yearbook of the National Reading Conference, Chicago. Chen, Y. M. (2006). Using children’s literature for reading and writing stories. Asian EFL Journal, 8(4). Clare, L., & Gallimore, R. (1996). Using moral dilemmas in children's literature as a vehicle for moral education and teaching. Journal of Moral Education, 25(3), 325. Collie, J., & Slater, S. (1992). Literature in the language classroom: A resource book for ideas and activities. Cambridge: Cambridge University Press. Cullinan, B. E., & Galda, L. (2002). Literature and the child (Toleo 3). Belmont, CA: Wadsworth/ Thomson Learning. Devitt, A.J., (1993). Generalizing about Genre: New Conceptions of an Old Concept. National Council of Teachers of English: http://www.jstor.org/stable/358391, Juz. 44, Na. 4, Kr. 573-586 Ghosn, I. K. (2002). Four good reasons to use literature in primary school. ELT Journal, 56(2), 172-179. Hafiz, Z. A. (2002). Children’s literature and language learning. IPBA International Conference Proceedings. Kuala Lumper. Hiebert, E.H. & Colt, J. (1989). Patterns of literature-based reading instruction. The Reading Teacher, 43. kr. 14-20. Hillel, M., & Mappin, A. (1995). Choosing and Using Literature. Melbourne: Curriculum Corporation. Hillman, J. (1999). Discovering children’s literature (2nd ed.). Upper Saddle River, NJ: Merrill. Hodder & Stoughton Bottighmier, R. B. (1998). An important system of its own. Defining children’s literature. Princeton University Chronicle, 2, 190-210. Hollindale, P. (1997). Signs of childness in children’s books. Stroud: Thimble. Houia. Huck, C. S., Helper, S., Hickman, J., & Kiefer, B. Z. (2001). Children’s Literature in the Elementary School. New York: The McGraw-Hill Companies, Inc. Hunt, P. (1996). Defining children’s literature and children. In P. Hunt (Mh.), International Companion Encyclopaedia of Children’s Literature. London: Routledge. Jalongo, M. (2004). Stories that teach life lessons. Scholastic Parent & Child, 12(2), 36-42. Kembo J. (2016). “The Challenges of teaching in a foreign Language: An Alternative approach to developing fluency in the language of Instruction” Katika: Calvin Kayi (Mh.) Chemchemi. International Journal of Humanities and Social Sciences. Kenyatta University. Kr.19 -36. Leal, P. (2015) Connecting reading and writing using children’s literature in the university L2 classroom. Katika: Reading in a Foreign Language Juz .27, Na.2 Lesnik-Oberstein, K. (1996). Defining children’s literature and childhood. Katika: P. Hunt (Mh.), International companion encyclopedia of children’s literature (pp. 17- 31). London: Routledge. Lesnik-Oberstein, K. (1999). What is Children’s Literature? What is Childhood? Katika: P. Hunt (Mh.), Understanding Children’s Literature (pp. 15-29). London: Routledge. Lowe, D. F. (2009). Helping children cope through literature. Forum on Public Policy Online, 2009(1) Lukens, R. J. (1995). A critical handbook of children’s literature. New York: HarperCollins. Kr.199-218. McDowell, M. (1973). Fiction for Children and Adults: Some essential differences. Children’s Literature in Education, 10, 50-53. Miller, C. R. (1984). "Genre As Social Action." Quarterly Journal of Speech 70: 151-67. Ngugi, P.M. (2012). “Tafsiri katika Fasihi ya Watoto: Mbinu na Mikakati.” Katika: Shani Omari and George Mrikaria (wah.) Mulika. Journal of the Institute of Kiswahili Studies TATAKI. Chuo Kikuu cha Dar es Salaam. Juz. 31.2012. Kr. 12-36 Ngugi, P. M.Y. (2014) “Use of Children’s Literature in Multilingual Education in Kenya” Katika: Multilingualism and Education in Africa: The State of the Art. Katika: Daniel O. O. Orwenjo, Martin C. Njoroge, Ruth W. Ndung’u and Phyllis W. Mwangi (Wah.). New Castle: Cambridge Scholars Publishing. Kr. 102 -117. Ngugi, P.M (2014) “Fasihi ya watoto katika kutekeleza mahitaji ya mtoto Kisaikolojia.” Katika: D.P.B. Massamba na L.H. Bakize (Wah.) Kiswahili. Taasisi ya Taaluma za Kiswahili (TATAKI). Chuo kikuu cha Dar es Salaam Juz. 77.2014. Kr. 170- 180. Ngugi, P.M.Y. (2016). “Mikakati ya uchambuzi wa Fasihi ya Watoto: Mtazamo wa Upokezi wa Msomaji,” katika P.B. Massamba na L.H. Bakize (wah.). Kiswahili, Juz. 79. Dar es Salaam: Taasisi ya Taaluma za Kiswahili. Kr. 43 - 52. Norton, D. (1999). Through the eyes of a child (Toleo 5) Englewood Cliffs, NJ: Merrill. Oittinen, R. (2008). Audiences and Influences: Multisensory Translations of Picturebooks. Katika: Maria Gonzalez & Riita Oittinen (Wah.). Whose Story? Translating the Verbal and visual in Literature for Young Readers. Cambridge Scholars Publishing. Newcastle. Kr. 1-18. O'Sullivan, S. (2004). Books to live by: Using children's literature for character education. Reading Teacher, 57(7), 640-645. Pennell, C. (2014). In the age of Reading: Understanding Reader’s Engagement with Text, Katika: The Reading Teacher. Juz. 6. Na. 4. International Reading Association. Kr. 251-260.smith Puurtinen T. (1998). Syntax, Reading and Ideology in Children’s Literature. In: Meta: Translators’ Journal, Juz. 43, Na. 4. Kr. 524-533. Potyaeva, T. 2005. On the way to changing the future. Katika: Gerry Shiel (Mh.). Proceedings of the 14th European Conference on Reading, Zagreb, Croatia. Croatian Reading Association. Kr. 345-347. Prestwich, D. L. (2004). Character education in America's schools. School Community Journal, 14(1), 139-150. Republic of Kenya, (2017). Basic Education Curriculum Framework. Nairobi. Kenya Institute of Curriculum Development (KICD). Rosenblatt, L. (1995). (First published 1939). Literature as Exploration. New York: The Modern Language Association of America. Saxby, H. M. (1997). Books in the life of a child: bridges to literature and learning. South Melbourne: Macmillan Education Australia. Smith-D'Arezzo, W. M., & Moore-Thomas, C. (2010). Children's perceptions of peers with disabilities. TEACHING Exceptional Children Plus, 6(3), 1-16. Stewig, J. W. (1980). Children and Literature. Chicago: Rand. Tomlinson, C. M., & Lynch-Brown, C. (1996/2002). Essentials of Children’s Literature. Boston: Allyn and Bacon. Tunnell, M.O. & Jacobs, J.S. (1989). Using "real books": Research findings on literature-based reading instruction. Katika: The Reading Teacher, 42. International Reading Association. Kr. 470-477. Uwezo –Kenya, (2016). Are Our Children Learning? Uwezo Kenya Sixth Learning Assessment Report. Nairobi: Twaweza East Africa. Weinreich, T., & Bartlett, D. (2000). Children’s Literature: art or pedagogy? Roskilde University Press. Widdowson, H. G. (1983). Talking shop: On literature and ELT. In English Language Teaching Journal, 37 (1), Kr. 30-35. Winch G., Johnston. R. R., March P., Ljungdahl L., & Holliday M. (2004). Literacy Reading, writing, and children’s literature. Melbourne: Oxford University Press. Zarillo, J. (1989). Teachers' interpretations of literature-based reading. In: The Reading Teacher, 43.Kr. 22-29 Mustakabali wa Mitaala ya Kiswahili katika Vyuo Vikuu vya Afrika Mashariki Kenneth Inyani SIMALA Mustakabali wa Mitaala Kitabu hiki kimejadali mitaala ya Kiswahili katika vyuo vikuu vya Afrika Mashariki kwa kutazama masuala mbalimbali. Hoja mbalimbali zimewasilishwa na wataalamu wa Kiswahili kuhusu hali halisi ilivyo katika mitaala ya Kiswahili ya Vyuo Vikuu vya Afrika Mashariki. Mifano imetolewa kuonyesha namna ambavyo mitaala hiyo ilivyoundwa na inavyotumika. Aidha, waandishi wa makala wametoa mitazamo ya kitaaluma kuhusu vipengele mbalimbali ambavyo wamevijadili na kudhihirisha haja ya kuifanyia marekebisho mitaala ya Kiswahili. Wandishi wote wanakubaliana kwamba vyuo vikuu vya Afrika Mashariki vina wajibu muhimu wa kujenga utangamano wa kikanda na kuchangia kupatikana maendeleo endelevu. Matarajio ya waandishi wa Makala ni kwamba mitaala ya Kiswahili itachunguzwa na kuundwa upya kwa kuzingatia nadharia tofautitofautiili kuweza kutekeleza jukumu la kuisadia Jumuiya ya Afrika Mashariki kufikia malengo yake. Suala hili haliwezi kufanikiwa bila kuwa na ubunifu wa hali ya juu kutoka kwa wahusika wote. Utafiti unahitajika na matokeo yake kuchapishwa ili kusambaa na kutumika katika jamii pana na siyo ya wasomi tu. Muhimu zaidi ni kuzingatia suala la sera ya Kiswahili katika Nchi Wanachama wa Jumuiya ya Afrika Mashariki, pamoja na matumizi na maendeleo ya lugha hii katika Nyanja mbalimbali ikiwemo elimu. Mitaala ya Kiswahili katika Vyuo Vikuu: Mitazamo na Matarajio Kwenye ‘Utangulizi’ kitabu hiki kimetoa usuli wa haja ya kutafakari upya nafasi ya Kiswahili katika kujenga Jumuiya ya Afrika Mashariki. Kiswahili kimeelezwa kuwa nguzo ya mawasiliano mapana miongoni mwa wananchi wa JAM. Ni kutokana na umuhimu huo ambapo Mkataba wa Jumuiya ya Afrika Mashariki unakitilia maanani katika Sura ya 137. Mbali na uongozi wa kisiasa wa JAM kutambua umuhimu wa Kiswahili kuwa rasilimali na nembo ya utambulisho wa wananchi, wameonyesha pia haja ya chombo hiki kustawishwa na kuendelezwa ili kutekeleza wajibu wake. Hizo ndizo sababu za kuundwa Kamisheni ya Kiswahili ya Afrika Mashariki. Umuhimu wa Kiswahili katika JAM aidha umeonyeshwa na hatua ya wabunge wa Bunge la Afrika Mashariki kupitisha kwa kauli moja Azimio la Kukifanya Kiswahili kuwa Lugha Rasmi ya Jumuiya. Kwa upande wake, Baraza la Mawaziri wa JAM limezitaka Nchi Wanachama kuchukua hatua madhubuti za kukiimarisha Kiswahili. Hatua hizo ni pamoja na kila Nchi Mwanachama: Kubuni Baraza la Kiswahili la Kitaifa; Kuanzisha Chama cha Kiswahili cha Kitaifa; Kutumia Kiswahili katika Nyanja rasmi; na Kuandaa Mafunzo mbalimbali katika Kiswahili. Kamisheni ya Kiswahili inashirikiana na wadau mbalimbali kuhakikisha kwamba azma na nia ya kukiendeleza Kiswahili inafanikiwa katika Nchi Wanachama wa JAM na hata nje ya mipaka ya kikanda. Vyuo Vikuu vya Afrika Mashariki ni wadau muhimu wa KAKAMA katika kushughulikia maendeleo na matumizi ya Kiswahili kupitia utafiti, ufundishaji na ujifunzaji, uchapishaji na uenezaji wa matokeo ya utafiti. Ni katika misingi hii ambapo mkutano ulifanyika Nairobi na ndio uliokuwa mwanzo wa wazo la kitabu hiki. Katika Sura ya Kwanza, suala la Mitaala limejadiliwa kwa kina kwa kuhusishwa na nadharia na maendeleo ya dhana hiyo. Imebainika kwamba mtaala huwakilisha hali ya jamii. Hivyo kadiri jamii inavyokua na kubadilika, ndivyo mtaala wowote unastahili kuakisi hali hiyo. Hii ndiyo sababu kuu ya kuhuisha mitaala ya Kiswahili katika vyuo vikuu vya Afrika Mashariki. Sura hii imeonyesha jinsi ambavyo tathmini, uhakiki, mabadiliko na mageuzi yanahitajika katika mitaala ya Kiswahili ya vyuo vikuu. Wakati huohuo, makala imeonyesha uhusiano wa karibu ulioko na unaohitaji kuzingatiwa katika uhuishaji wa programu, silabasi, kozi na masomo ya Kiswahili. Hivi ndivyo vipashio vya kimsingi vinavyoujenga mtaala wa Kiswahili katika vyuo vikuu. John Habwe amejikita kwenye nadharia katika elimu ya Kiswahili kwenye vyuo vikuu nchini Kenya. Mwandishi amedhihirisha kwamba nadharia ndio msingi wa maendeleo ya taaluma. Kwa kuonyesha majukumu katika lugha, Habwe ameonyesha jinsi nadharia imekuwa uti wa mgongo katika isimu. Maendeleo makubwa katika isimu na lugha kwa ujumla yamepatikana kutokana na mijadala na mitazamo aina kwa aina ya kinadharia. Mwandishi ametoa changamoto kwa vyuo vikuu vya Afrika Mashariki kuitathmini mitaala ya Kiswahili kwa lengo la kuiimarisha kupitia mafundisho ya kozi za nadharia pamoja na ufundishaji wa isimu na sarufi unaozingatia nadharia mbalimbali za lugha. Kwa kuliendeleza suala la nadharia katika ufundishaji lugha, Caroline Asiimwe ameangazia mkabala wa kimawasiliano katika ujifunzaji wa Kiswahili. Kama Habwe, Asiimwe ameonyesha kwamba ukuaji wa nadharia una manufaa kama vile kuibua mikabala ya ufundishaji na ujifunzaji. Kwa mujibu wa mwandishi, mkabala wa ujifunzaji ni muhimu sana kufikiriwa kwenye mitaala ya Kiswahili katika vyuo vikuu vya Afrika Mashariki. Mkabala wa ujifunzaji ni muafaka sana kwa kuzingatia elimu ya lugha kwa wageni. Asiimwe ameeleza umuhimu wa vyuo vikuu vya Afrika Mashariki kuutumia mkabala huu haswa ikizingatiwa kuwa katika baadhi ya Nchi Wanachama wa Jumuiya ya Afrika Mashariki, Kiswahili ni lugha ngeni kwa maana imeanzishwa kufundishwa hivi karibuni. Sababu ya pili ni kwamba vyuo vikuu vya Afrika Mashariki vina wanafunzi kutoka nje ya Jumuiya na ambao wana hamu ya kujifunza Kiswahili. Mwisho, Kiswahili kinakua na wanafunzi wake wanapatikana sehemu mbalimbali. Mkabala huu unaweza kuwasaidia kujifunza wenyewe wakitegemea kozi zilizoandaliwa na vyuo vikuu vya Afrika Mashariki. Carren Nyandiba amezungumzia suala la mbinu ya ujifunzaji katika Kiswahili. Mbinu katika elimu hutokana na mikabala mbalimbali. Nayo mikabala hujengwa katika misingi ya kinadharia. Hivyo, makala ya Nyandiba inaendeleza hoja za Habwe na Asiimwe zilizotangulia. Nyandiba anaisisitiza mbinu ya uwezeshaji kuwa bora ikilinganishwa na mbinu nyingine za ujifunzaji. Katika mbinu ya uwezeshaji, mwanafunzi ndiye anapewa kipaumbele, tofauti na maudhui na mwalimu. Mwandishi ameonyesha kwa nini mwanafunzi anastahili kuzingatiwa kwa makini kama mlengwa. Hoja kuu ni kwamba mbinu hii inamsadia mwanafunzi kujifunza Kiswahili hata kwenye mazingira ya nje ya darasa. Isaac Odeo Ipara ameichunguza elimu ya lugha ya Kiswahili kihistoria na kimuktadha. Mwandishi ameonyesha namna Kiswahili kimekuwa kikifundishwa katika vyuo vikuu vya Kenya na jinsi Nchi Wanachama wa Jumuiya ya Afrika Mashariki zinavyoweza kujifunza kutokana na tajriba hiyo. Ipara ameonyesha kuwa elimu ya lugha inaathiriwa na nadharia, sera, utafiti na utekelezaji. Ni katika kuhakikisha kwamba hali hizi zimezingatiwa ambapo Ipara ameonyesha kwamba kuna changamoto. Jambo la kutia moyo ni kwamba elimu ya Kiswahili imeonyesha mabadiliko ili kukidhi mahitaji ya kijamii. Hivyo basi, vyuo vikuu vya Afrika Mashariki vinaweza kuandaa mitaala inayofaa kuiendelza taaluma ya Kiswahili. Uchanganuzi wa mitaala kihistoria umefanywa na Aidah Mutenyo kwa kurejelea ufundishaji wa Kiswahili katika vyuo vikuu vya Uganda. Mutenyo ametumia Nadharia ya Ukuaji na Usambaaji wa Lugha kuelezea jinsi Kiswahili kimekua kutoka chimbuko lake Pwani ya Afrika Mashariki hadi Uganda. Mutenyo ameonyesha kuwa mitaala ya Kiswahili katika vyuo vikuu huathiriwa na sababu mbalimbali, Historia na muktadha ni mambo ambayo hayana budi kuzingatiwa katika kuelewa elimu ya Kiswahili. Makala ya Mutenyo inatoa fursa nzuri kwa watafiti kuchunguza na kueleza ukuaji wa Kiswahili katika sehemu nyingi barani Afrika. Hali hii ya kuenea na kutumia Kiswahili inahitaji vyuo vikuu kujizatiti na kuandaa kozi muafaka zinazozingatia hali halisi ilivyo. Katika kuonyesha mfano halisi, Sheila WanderaSimwa ameichunguza Programu kutoka Chuo Kikuu kimoja nchini Kenya. Makala ya Wandera-Simwa inasaidia kuonyesha tofauti iliyoko baina ya Programu na Mtaala wa Kiswahili. Programu huwa sehemu ya mtaala. Programu hujengwa kutokana na kozi mbalimbali ambazo nazo hufanikishwa kupitia silabasi na masomo yake. Hoja kuu ambazo Wandera-Simwa amejenga katika makala yake ni kwamba kuundwa kwa Programu ya Kiswahili ni mchakato wenye kanuni na hatua za kimsingi ambazo hazina budi kuzingatiwa. Progarmu za Kiswahili zinahitaji kutathminiwa ili kuhakikisha ubora wake na kama zinafaa kutekeleza majukumu na matarajio ya kijamii. Mchakato huo unahitaji uongozi unaoelewa malengo ya Kiswahili, mitaala yake pamoja na umuhimu wa kuifanyia marekebisho. Wahusika wote katika mchakato mzima wahusishwe kikamilifu katika kila hatua. Jane Oduor amezitazama changamoto zinazotokana na kufundisha fonolojia ya Kiswahili. Mwandishi ameonyesha kwamba ufundishaji wa Kiswahili unatokea kwenye mazingira ya wingi-lugha ambayo yanaathiri sera ya lugha na elimu yake. Kiswahili kinakumbwa na changamoto za tofauti za wanafunzi wenye lugha zao za asili, pamoja na marejeleo ambayo hayatoshelezi. Oduor ameonyesha vitabu vya fonolojia ya Kiswahili vinakumbwa na matatizo ambayo yanahitaji kutatuliwa na wahusika wote ili kuhakikisha Kiswahili kinafundishwa kwa njia inayofaa. Kwenye makala yake ya pili katika kitabu hiki, John Habwe ameendeleza suala la nadharia, mara hii akizingatia sarufi ya Kiswahili. Mwandishi ametumia mifano ya uainishaji wa Ngeli katika Kiswahili ili kuendeleza hoja zake. Makala hii ya Habwe na ile ya awali zinatoa changamoto kubwa kwa walimu na watafiti wa Kiswahili. Kuna haja kubwa ya kubainisha tofauti baina ya Nadharia za Isimu na Nadharia za Sarufi, licha ya kwamba zote zinahusu lugha na matumizi yake. Makala hizi ni muhimu sana kwa mwalimu na mwanafunzi wa Kiswahili kuelewa. Muhimu zaidi ni kwa mitaala ya Kiswahili kupambanua hali hizi na namna zinavyodhihirika katika Kiswahili. Makala ya Judith Mwavali imedhihirisha haja na umuhimu wa kuihuisha mitaala ya Kiswahili katika vyuo vikuu vya Afrika Mashariki. Mwandishi amerejelea utanzu wa barua na kuonyesha kwamba haujapewa msisitizo mkubwa katika ufundishaji wa fasihi ya Kiswahili. Licha ya kuwa na historia ndefu katika mawasiliano ya mwanadamu, barua katika Kiswahili zimetengwa katika mitaala. Mwandishi anapendekeza kuwa mitaala ya vyuo vikuu ifanyiwe marekebisho na kuanza kufundisha utanzu wa barua. Hasa, Mwavali ametumia mfano wa Barua za Shaaban Robert kwa nduguye mdogo Ulenge na kuonyesha kwamba mitaala iundwe kwa kuzingatia mahitaji ya kijamii. Mwandishi anadai kuwa ujumbe wa Shaaban Robert ni muafaka kabisa kwa vijana wa Jumuiya ya Afrika Mashariki. Suala la kuitathmini mitaala ya fasihi ya Kiswahili kwa lengo la kuiimarisha limeendelezwa pia na Clara Momanyi. Mwandishi huyu amerejelea Fasihi Simulizi ya Kiswahili na kuonyesha kwamba pana haja ya haraka kuifanyia marekebisho yaliyokitwa kwenye misingi ya ubunifu na upya. Momanyi anasema kuwa upya na ubunifu ni masuala yasiyo budi haswa ikizingatiwa enzi ya sasa ya utandawazi na thari zake kwa elimu kupitia teknolojia ya habari na mawasiliano. Hoja ya Mwavali ya kufundishwa kwa tanzu mpya na ile ya Momanyi ya kutazama tanzu za fasihi kwa njia mpya imechangiwa pia na Pamela Ngugi ambaye amerejelea Fasihi ya Watoto na kuonyesha umuhimu huo. Ngugi ameeleza kuwa Fasihi ya Watoto ni utanzu wa Fasihi ambao umeanza kushughulikiwa na vyuo vikuu vingi duniani, ikiwa ni pamoja na vile vilivyoko Afrika Mashariki. Hata hivyo, mwandishi anatoa rai kwa vyuo vikuu kuhakikisha kwamba utanzu huu unatiliwa maanani katika mitaala hasa kwa kuzingatia kwamba unalenga kuwawekea vijana msingi bora wa kujiendeleza kimaisha na kujenga Jumuiya ya Afrika Mashariki iliyo na maana kwao. Walimu, wanafunzi na watoto waliolengwa ni watu muhimu sana na kila mmoja anastahili kuzingatiwa wakati wa kuandaa mtaala wa Kiswahili. Misingi ya Uhuishaji Mitaala ya Kiswahili katika Vyuo Vikuu Taaluma ya Kiswahili inatarajiwa kutekeleza majukumu muhimu katika Jumuiya ya Afrika Mashariki. Kuanzia katika vyuo vikuu, kupitia ngazi ya kitaifa, hadi eneo la kikanda, Kiswahili kinatazamiwa kutoa mchango wa kuiendeleza jamii. Ili hayo matarajio yafikiwe, inatarajiwa kwamba juhudi zitafanywa na wadau wote kuhakikisha ufanisi umepatikana. Kutokana na Makala katika kitabu hiki, imedhihirika kwamba pana haja ya kuielekeza elimu ya Kiswahili katika mkondo wa kiutumikizi zaidi kuliko ilivyo kwa sasa. Mitaala ya Kiswahili katika vyuo vikuu vya Afrika Mashariki inahitaji kutathminiwa, kugeuzwa, kubadilishwa na ikibidi kuandaliwa upya kwa lengo la kuhakikisha Kiswahili kinafundishwa kwa njia ya kuwaridhisha wanafunzi, walimu, viongozi wa vyuo vikuu, watawala serikalini na umma kwa jumla. Kutokana na maoni ya waandishi wa Makala katika kitabu hiki, kuna mambo ya kimsingi yanayohitajika kufanyika. Masuala hayo ndiyo yanayojenga nguzo muhimu zinazopendekezwa kuzingatiwa wakati wa kuihuisha mitaala ya Kiswahili katika vyuo vikuu. Umuhimu wa Mitaala ya Kiswahili Makala katika kitabu hiki zimejadili haja ya mitaala ya Kiswahili katika vyuo vikuu vya Afrika Mashariki kuwa na umuhimu kwa wanafunzi wanaojifunza na jamii kwa ujumla. Tofauti na ilivyokuwa zamani ambapo mitaaala ilionekana kama dhana iliyohusu tu matukio shuleni na vyuoni, sasa hivi mitaala ni suala jumuishi la maendeleo na matarajio ya jamii, pamoja na mahitaji na mategemeo ya wajibu wa mfumo wa elimu kuitumikia jamii kwa kuwaandaa wanafunzi ipasavyo. Hata hivyo, ni muhimu kutambua kwamba si rahisi kuandaa na kuibuka na mtaala unaojumuisha maoni ya wadau wote. Kinachohitajika ni jitihada za kutafuta uwiano baina ya matakwa na matarajio ya wadau mbalimbali na wakati huohuo kutoa fursa ya kufanya marekebisho inapohitajika (Pring, 1997; Punia, 1992; Sieburth, 1992; Goodlad, 1979; Stenhouse, 1975). Hali hii inahitaji mtazamo mpya kuhusu mitaala na haja ya kuifanyia marekebisho ili ikidhi mahitaji ya jamii inayokua kwa kasi (Sears & Marshall, 2000). Mitaala hivyo basi inatarajiwa iwaandae wanafunzi kutekeleza majukumu ya ujenzi wa nchi zao na Jumuiya ya Afrika kikamilifu. Hili linaweza kufanyika kupitia ushirikiano wa vitengo vinavyohusika na kuiandaa mitaala, vyuo vikuu pamoja na mamlaka katika ngazi ya kitaifa, kikanda na kimataifa. Yale yanayofundishwa yawe na uhusiano na umuhimu wa kiuwezeshaji na kimaendeleo. Mtaala uwape wanafunzi fursa ya kupata maarifa ya kimsingi na kujenga uwezo katika taaluma ya Kiswahili na uwanja wanaoamua kujiendeleza. Hii ina maana kwamba mitaala ya Kiswahili iundwe na kuandaliwa kwa namna inayowawezesha wanafunzi kujitayarisha kufanya kazi zao wenyewe au za kuajiriwa. Hii ndiyo sababu waandishi wamejadili kwa kina umuhimu wa kujenga uhusiano baina ya nadharia na uhalisi wa mambo katika mitaala ya Kiswahili. Juhudi zimefanywa kuonyesha pale ambapo kuna upungufu na mapendekezo yametolewa kuhusu namna ya kukabiliana na hali hizo. Mwelekeo wa ushirikishaji wa wahusika mbalimbali katika elimu unapendelewa kuwa njia mwafaka ya kuhakikisha ufaafu wa mtaala. Ushirikiano uonekane katika hatua za upangaji, utekelezaji, tathmini na uhakiki wa elimu inayotolewa, ufundishaji na ujifunzaji, kwa lengo la kuimarisha mifumo na michakato katika mitaala pamoja na kuchapisha na kuwasilisha matokeo ya utafiti katika elimu, mitaala na ujifunzaji (Hiim, 2007). Miongoni mwa wahusika muhimu katika maandalizi ya mitaala ni wanafunzi, walimu, viongozi mbalimbali na wanajamii. Kwa kufanya kazi pamoja, kuna uwezekano mkubwa wa kufanikiwa kuandaa mtaala jumuishi – wenye maoni, matamanio na matarajio ya jamii pana. Jambo lingine muhimu ni kwa mitaala ya Kiswahili kuwa na kozi zinazobainisha taaluma za baadaye kwa wale wanaojifunza. Kwa mfano, wanafunzi wa Kiswahili wanaandaliwa ili waweze kufanya kazi katika nyanja kama vile: ualimu; uhariri; uandishi; utangazaji; tafsiri; ukalimani; usanii; uimbaji; na uigizaji. Taaluma hizi zinahitaji Kiswahili; lakini kila moja ina mahitaji yake maalumu kwa sasa na kwa wakati ujao kimaarifa, kimaandalizi na kiutekelezaji. Litakuwa jambo zuri ikiwa mtaala utamwelekeza kila mwanafunzi kwa uwanja anaotegemea kufanya kazi. Maana yake ni kwamba wahusika wa kuandaa mitaala lazima waelewe matokeo, maendeleo na mahitaji katika taaluma hizo. Inajitokeza bayana hapa kwamba uhuishaji wa mitaala unahitaji kuwazingatia wahusika na muktadha vyuoni na katika jamii. Wanafunzi, walimu, viongozi, mamlaka mbalimbali, jamii na mazingira ni mambo ya kimsingi katika mitaala. Kwa namna hiyo, maandalizi, utekelezwaji na tathmini zitafanyika kwa ufanisi. Nadharia katika Mitaala ya Elimu ya Kiswahili katika Vyuo Vikuu Suala la nadharia limejitokeza kwa namna moja au nyingine katika makala zote katika kitabu hiki. Nadharia ya elimu ni ufafanuzi wa malengo, matumizi na fasiri ya elimu na ujifunzaji. Hakuna na nadharia moja ya elimu: kuna nadharia mbalimbai kuhusu malengo, matumizi na fasiri ya elimu na ujifunzaji. Nadharia kuhusu elimu inaathiriwa na kueleweka kutokana na mitazamo mbalimbali kuhusu masuala kadhaa ya kimsingi. Hivyo, nadharia ya elimu inaweza kumlenga mhusika mmoja, wahusika wawili au wahusika kadhaa, pamoja na umuhimu wa elimu yenyewe na mazingira inamotolewa. Mambo ya kimsingi ambayo yamejadiliwa na waandishi wa makala katika kitabu hiki ni kuhusu maana ya mtaala, aina za mitaala, ujifunzaji, ufundishaji, maudhui, umuhimu wa kinachofundishwa, na mazingira. Nadharia zimejitokeza kuwa fikra na mawazo ya wanataaluma kuhusu mchakato wa elimu yanayomlenga mwanafunzi, mwalimu, mtaala na jamii. Kutokana na mijadala iliyojitokeza na kuendelezwa, inadhihirika kwamba nadharia katika elimu ya Kiswahili katika vyuo vikuu inaweza kuainishwa kutegemea masuala haya. Nadharia mbalimbali zimejadiliwa, ikiwa ni pamoja na dhana na mawazo kuzihusu. Waandishi wa makala wameonyesha kuwa nadharia ni nguzo kuu katika mitaala ya Kiswahili na namna ya kuiandaa, kuifundisha na kuitathmini. Nadharia ya elimu yoyote huathiriwa na muktadha wa wakati na mahali. Lengo la nadharia katika elimu ni kuifanya iwe bora na kufanikisha matumizi yake kwa kuzingatia wahusika. Katika hali hii basi, nadharia huchunguza na kueleza uhusiano baina ya tabia za wahusika na hatua wanazozichukua. Kwa maana nyingine, nadharia inahusu uhusiano baina ya juhudi zinazofanywa kuandaa na kufundisha mtaala, pamoja na utekelezwaji na tathmini yake. Uhusiano baina ya wahusika, malengo na mchakato ni changamano. Na hii ndiyo sababu ya nadharia kuonekana kukua na kubadilikabadilika kutegemea mitazamo, hali na athari. Kuna nadharia ambazo zimeibuliwa na wataalamu wa elimu, isimu, lugha, elimu-nafsi, tabia, ukuaji, jamii, utandawazi, maendeleo na hata siasa. Kuna nadharia kutokea Ulaya na Marekani. Ni kwa namna gani nadharia hizi zinakidhi mahitaji ya elimu ya Kiswahili katika vyuo vikuu vya Afrika Mashariki? Ninavyoona, wataalamu wa Kiswahili wanahitaji kuelewa maendeleo ya elimu ya lugha kwa ujumla na historia na maendeleo yake katika sehemu mbalimbali. Lakini muhimu zaidi ni kwa wataalamu hao kuhoji nadharia ambazo zimekita mizizi katika elimu ya Kiswahili. Hapana shaka kwamba kuna mengi ya kujifunza kutoka kwingineko, lakini muhimu zaidi ni kwao kuona namna ambavyo taaluma ya Kiswahili inavyoweza nayo kuchangia ukuaji wa nadharia za elimu ya lugha. Aidha, ninaamini kwa dhati kuwa taaluma ya Kiswahili itanufaika na kukua kutokana na elimu ya taaluma nyingine. Kwa kweli elimu ya Kiswahili haihusiani tu na masuala ya lugha pekee: inategemea historia, siasa, sosholojia, jiografia, siasa na maendeleo. Hivyo, nadharia ya elimu ya Kiswahili inastahili kuhusisha mitazamo mipana na jumuishi. Hivyo basi, nadharia ni miongozo ya kuwasaidia wahusika kuelewa kile wanachokifanya, pamoja na kuimarisha namna wanavyokifanya. Kinachohitajika hapa ni kwa wahusika kufanya tathmini ya kina na kuchukua uamuzi wenye manufaa kwao wenyewe na kwa jamii. Tafkira inayofanywa na maamuzi yanayochukuliwa hutegemea matarajio ya wahusika pamoja na tajriba na maendeleo katika jamii. Elimu inayotolewa humlenga mwanafunzi wakati anaposoma na baadaye maishani. Mitaala haina budi kutilia maanani hilo. Mitaala inayoundwa inahitaji kuwa na ubunifu na inayotazama mbele. Wanafunzi hujifunza kutokana na uvumbuzi wao wenyewe na wanachokihitaji ni kujengewa mazingira yanayofaa, pamoja na kupewa rasilimali za kimsingi na kuelekezwa katika zoezi hilo la ujifunzaji. Nadharia hujengwa kutokana na habari mpya au kutokana na habari iliyopo na ambayo hufanyiwa marekebisho na kupewa mtazamo mpya kutegemea hali halisi katika jamii. Nadharia ni msingi katika mtaala wa elimu. Nadharia ni muhimu katika mtaala wa elimu yoyote kwa kuwa huweka mwongozo wa kuteua mambo ya kufundisha na kujifunza, pamoja na kuteua na kutumia mbinu na njia mbalimbali za kufanikisha mchakato mzima. Nadharia husaidia kuweka muundo na mfumo wa mtaala, pamoja na kupambanua shughuli zinazohitajika (Anderson & Krathwohl, 2001) pamoja na namna zinavyofanikisha ujifunzaji na tathmini ya kibinafsi (Israel, 2005). Sternberg, n.w (2008) wanatoa sababu tano kuu za kutumia nadharia katika elimu: nadharia huweka msingi wa kisayansi kuelewa fikra za wahusika katika elimu, wanavyohisi, na sababu za kuchukua maamuzi ya aina fulani; nadharia nzuri huweka bayana hali halisi na kupambanua hatua zinazohitaji kuchukuliwa ili kuimarisha elimu husika; nadharia nzuri huonyesha vipengele vya tathmini na namna ya kuifanya; nadharia hutoa mwongozo wa kukadiria ufanisi au changamoto katika mchakato wa ujifunzaji; nadharia ina uhai: inaweza kupimwa wakati inapotumiwa na hivyo panapokuwa na haja inaweza kuimarishwa. Hivyo, nadharia nzuri husisitiza mchakato na hatua mbalimbali zinazohitaji kuzingatiwa. Nadharia hutoa msingi wa kuelewa na kueleza matukio wakati wa mchakato wa elimu. Hata ingawa nadharia haitoi suluhisho kwa changamoto katika utekelezaji wa mtaala, huwa inadokeza nini cha kufanya na masuala gani ya kuzingatia ili kupata utatuzi wa changamoto katika elimu. Mtaala unaofaa unahitaji kuzingatia mambo ya kimsingi katika uundaji na utekelezaji wake. Uundaji na utekelezaji wa mtaala ni mchakato changamano unaopitia hatua muhimu mbalimbali. Kuna wahusika kadhaa katika shughuli za kimtaala na kila mmoja ana wajibu wa kutekeleza. Ni muhimu wahusika wote kuhusishwa katika shughuli za kimtaala. Inabidi maoni na utaalamu wa wahusika kuzingatiwa wakati wa kuandaa na kutekeleza mtaala. Mitaala ya Kiswahili katika vyuo vikuu vya Afrika Mashariki inatarajiwa kuweka misingi ya taaluma ya elimu ya Kiswahili. Nchi Wanachama wa Jumuiya ya Afrika Mashariki zinatofautiana kwa namna kadhaa. Vivyo hivyo, inatarajiwa kuwa kila chuo kikuu kina malengo yake mahususi. Mitaala ya Kiswahili katika vyuo vikuu vinavyoifundisha taaluma hii nayo itakuwa na muundo na mfumo unaolenga kutekeleza majukumu maalumu. Mitaala ya Kiswahili ijengwe kwa misingi ya ubunifu wa hali ya juu ili kukidhi mahitaji ya wahusika mbalimbali, haswa wanafunzi. Utafiti wa Elimu ya Kiswahili na Mitaala yake katika Vyuo Vikuu Maendeleo ya taaluma yoyote hutegemea utafiti. Utafiti ni shughuli ya kisayansi ya kutafuta habari, kuipanga, kuchanganua, kuiratibu, kuitathmini, kuihakiki, kuielezea na kuwasilisha matokeo yake kwa umma. Utafiti ni mchakato wenye malengo maalumu na unaotawaliwa na kanuni zake. Matokeo ya utafiti hulenga kuleta mabadiliko, kufanya maendeleo na kuimarisha taaluma na jamii. Elimu imepiga hatua kubwa sana za kimaendeleo kutokana na utafiti. Utafiti umefanywa na wataalamu mbalimbali kuhusu wanafunzi, walimu, vifaa vya ufundishaji, mazingira ya ufundishaji, matarajio ya jamii kuhusu elimu na suala la mtaala. Ingawa kuna utafiti mwingi uliofanywa kuhusu elimu, ni kweli pia kuna matokeo na mapendekezo mengi kutokana na utafiti ambayo hayajatumiwa katika kuiimarisha taaluma ya elimu. Ukuaji wa elimu ya Kiswahili katika vyuo vikuu vya Afrika Mashariki hauna budi kuwekwa katika misingi ya utafiti. Hili ni pendekezo ambalo limesisitizwa na wandishi wa makala katika kitabu hiki. Kwa mujibu wao, elimu ya Kiswahili katika vyuo vikuu vya Afrika Mashariki inategemea mno matokeo ya utafiti uliofanywa na wataalamu wa lugha nyingine. Ni vizuri kujifunza na kuerevuka kutokana na juhudi za wataalamu wengine, lakini ni muhimu zaidi kufanya uchunguzi wa kina na kupata hali halisi ilivyo katika Kiswahili. Kuna utafiti ambao umefanywa na unaedelea kufanywa katika taaluma ya Kiswahili haswa kwenye kiwango cha chuo kikuu. Hata hivyo, matokeo mengi ya utafiti katika elimu ya Kiswahili hayajulikani. Si nadra kupata kwamba matokeo ya utafiti katika uwanja fulani hayajawasilishwa kwa umma mpana katika nchi moja, au katika nchi nyingine. Wakati mwingine matokeo hayo hayahusishwi katika matumizi na maendeleo ya taaluma ya Kiswahili. Jambo ambalo linahitaji kufikiriwa ni aina ya utafiti unaofanywa na mchango wake kwa maendeleo ya taaluma na jamii. Ili kuelewa aina ya utafiti unaohitajika katika taaluma, hatuna budi kujifunza kinachoendelea katika utafiti viwandani. Daima utafiti unaofanywa na wataalamu viwandani una lengo la kuimarisha bidhaa na kupanua soko na hivyo kupata faida. Je, ni kwa namna gani utafiti wa elimu ya Kiswahili unasaidia kuimarisha elimu na kuijenga taaluma na kuitumikia jamii? Watafiti viwandani wanaibuka na uvumbuzi wa bidhaa mpya au kuimarisha ile iliyoko. Je, watafiti wa elimu ya Kiswahili wanafanikiwa kuibua nadharia mpya na hivyo kuandaa mitaala muafaka au wanasalia kufundisha mambo yaleyale na kwa kutumia njia na mbinu zilezile? Kuna uwezekano elimu ya Kiswahili katika vyuo vikuu vya Afrika Mashariki imetwama kwa ukosefu wa utafiti wenye ubunifu? Je, kuna mabadiliko yoyote ambayo yametokea kwenye mitaala kutokana na matokeo ya utafiti? Je, kuna uhusiano baina ya udhamini duni wa utafiti na hali kwenye mitaala ya Kiswahili kwenye vyuo vikuu? Kuna utaratibu gani wa kuhakikisha kwamba matokeo ya utafiti yanajulikana na kutumika? Je, kwenye mikutano na makongamano ya Kiswahili, mambo gani huwa yanajadiliwa? Mara ngapi matokeo ya utafiti huwasilishwa na kujadiliwa kwenye vikao hivyo? Na machapisho ya Kiswahili…yanahusu nini? Makala ngapi zinazochapishwa huwa zinatokana na matokeo ya utafiti? Kuna mapendekezo yoyote yanayowasilishwa kuhusu namna ya kuimarisha elimu ya Kiswahili na mitaala ya Kiswahili katika vyuo vikuu vya Afrika Mashariki? Labda mahali pazuri pa kuanzia ni kuhusu utafiti katika elimu ya Kiswahili unahusu nini? Je, mada za utafiti zina umuhimu wowote? Kuna upya? Maswali haya yanaweza kufanyiwa utafiti kuthibitisha hali ilivyo. Kutokana na makala katika kitabu hiki, ni dhahiri kwamba kuna haja ya kufanya utafiti wenye maana na manufaa kwa jamii. Ni kutokana na utafiti huo ambapo matokeo yake yatakuwa na mapendekezo yenye maana na hivyo yanayoweza kuchangia kuimarisha mitaala ya Kiswahili. Matokeo ya utafiti yaelezwe na kuwasilishwa kwa lugha yenye mantiki na inayoeleweka na wale wote waliolengwa. Je, ni walengwa wangapi wanaopata fursa ya kusoma matokeo ya utafiti katika tasnifu kuhusu Kiswahili? Swali hili linadai majibu muafaka. Hakuna haja kufanya utafiti ambao matokeo yake hayajulikani kwa sababu hayajawasilishwa kwa walengwa. Mabadiliko yatafanyika katika elimu ya Kiswahili na kwenye mitaala yake pale tu kuna ushahidi wa hoja zinazotolewa pamoja na mapendekezo ambayo yanathibitishwa kupitia utafiti na matokeo yake. Lakini si kila wakati matokeo ya utafiti huwa na manufaa. Matokeo ya utafiti na yanayoweza kutumiwa kwa manufaa ya kuimarisha taaluma na kubadilisha mitaala ya Kiswahili ni yale ambayo ni ya kweli. Ukweli katika utafiti hutegemea usayansi na uaminifu. Njia na mbinu za utafiti zibainishwe na kuonyesha namna matokeo yalivyopatikana. Matokeo mazuri yanatawaliwa na tathmini na uhakiki, pamoja na mantiki na hoja zenye mashiko na maana. Je, utafiti katika elimu ya Kiswahili umejengwa katika misingi gani? Ni nani wanaofanya utafiti katika Kiswahili? Na je, nani wanaowaelekeza watafiti chipukizi? Katika vyuo vikuu, kuna wanafunzi wa uzamili na uzamifu. Nani waelekezi wao? Nini malengo ya waelekezi? Ni kuwasaidia wanafunzi kufuzu? Je, ni kuchangia taaluma? Au lengo kuu kwao ni kupandishwa madaraka vyuoni? Lakini wanajielewa kama wataalamu? Wanayaelewa maendeleo katika taaluma ya Kiswahili? Je, wanauelewa ulimwengu wa elimu ya lugha? Maswali haya huenda yasiwe muhimu sana, lakini yanahitaji tafkira. Majibu yanaweza kusaidia kuelewa elimu ya Kiswahili na mitaala yake katika vyuo vikuu vya Afrika Mashariki. Uhusiano baina ya utafiti na nadharia ni suala ambalo linajitokeza mara kwa mara katika elimu. Hata hivyo, uhusiano huo na umuhimu wa nadharia katika utafiti si bayana kwa wachunguzi wengi. Waandishi wa makala katika kitabu hiki wamerejelea hali hii na kutoa mapendekezo yanayoonyesha kwamba ni muhimu kuzingatia nadharia wakati wa kufanya utafiti na kuhusisha dhana hizi mbili katika mitaala ya Kiswahili katika vyuo vikuu vya Afrika Mashariki. Utafiti mzuri unategemea na kuongozwa na nadharia, kwa maana ya imani, mtazamo na falsafa ya kile kinachochunguzwa, kuelezwa na kuwasilishwa. Darling-Hammond (2006: 8) anazungumzia tatizo la kuhusisha nadharia, utafiti na elimu. Lakini uhusiano huo na umuhimu wake unaweza tu kutambulika kwa kuelewa haswa maana ya nadharia. Leedy & Ormrod (2005: 4) wanadai kuwa nadharia ni maelezo ya dhana na kanuni ambazo hufafanua jambo. Nao Johnson & Christensen (2007:7) wanasema nadharia hueleza jinsi na kwa nini jambo hutokea kwa namna fulani. Wataalamu Boss, Doherty, LaRossa, Schumm & Steinmetz (1993: 20) wanaonelea kuwa matumizi ya nadharia ni mchakato wa kufuma na kupanga mawazo ili kuelewa jambo au tukio katika jamii. Nadharia basi huwa mfumo wa mawazo yanayohusiana katika kufafanua jambo. Ni katika muktadha huo ambapo McMillan & Schumacher (2000) wanahoji kwamba nadharia hujenga mfumo wa mawazo yaliyo na vigezo vifuatavyo: kwanza, hutoa maelezo sahili kuhusu uhusiano baina ya mambo; pili, inahusiana na maarifa yaliyopo na mahusiano baina ya mambo mbalimbali; tatu, hutoa fursa ya kuthibitisha na kuimarisha; nne, huchochea uchunguzi wa kina kwa masuala yanayohitaji utafiti. Ni kutokana na vigezo ambapo Niss (2006) anaeleza kwamba mfumo wowote ambao unadaiwa kuwa nadharia sharti uwe na sifa ya: kutumika kwa muda; uwe na muwala na mantiki; usiwe na hoja na mawazo kinzano; na unaweza kufanyiwa majaribio. Hata hivyo, baadhi ya wataalamu wanadai si rahisi kwa nadharia kuwa na sifa zote kama anavyotaja Niss hapo juu. Hali hii inakuwa tata zaidi katika Sayansi-Jamii ambayo taaluma zake, tofauti na Sayansi-Asilia, huwa na mitazamo na mielekeo inayokaribiana lakini inayotofautiana pia (Anfara & Mertz, 2006). Elimu ya lugha ni Sayansi-Jamii. Hivyo basi, nadharia zake zitakuwa na mielekeo na mitazamo ya aina kwa aina. Suppes (1974) anasema basi nadharia katika utafiti wa elimu ina umuhimu kwa namna nyingi: huonyesha mwelekeo wa kufanya utafiti kwa kutoa maelezo ya kimantiki; hudokeza hatua za kuchukuliwa kuhusu suala linalotafitiwa; humfunga mtafiti asipotoke; hufafanua misingi ya utafiti wa jambo na kutoa ushahidi wa maamuzi yanayochukuliwa. Kwa kufanya hivyo, nadharia hulinganisha mambo na hali, hufikirisha na kutafakarisha, husahilisha mambo changamano, hutoa uvumbuzi kwa suala la utafiti na huepusha uchapwa katika utafiti. Kutokana na maelezo kuhusu nadharia, inaweza kusemwa kwamba hakuna nadharia moja ambayo inakidhi mahitaji ya wataalamu na watafiti wote. Hii ndiyo maana nadharia zinazotumika katika utafiti wa elimu na lugha ni nyingi. Vilivile, wataalamu na watafiti wa elimu na lugha aghalab hutumia mitazamo na mielekeo kutoka nadharia za taaluma nyingine katika jamii. Hili jambo lisishangaze kwa kuwa sayansi-jamii nyingi zinajishughulisha na umma uleule na kwa maelngo ya maendeleo yake. Tooley & Darby (1998) wanasema kwamba licha ya mitazamo na mielekeo mbalimbali, kuna wananadharia ambao ni mihimili katika taaluma. Katika elimu ya lugha, mfano tunayeweza kumfikiria kwa haraka ni Noam Chomsky. Aidha, nadharia hujengwa kutokana na migogoro ya kitaaluma. Kimsingi, hizi ni tofauti za kimawazo na kifikira kuhusu maelezo yanayotolewa kuelezea mambo na hali katika jamii. Isitoshe, tatizo lingine linalojitokeza ni kwa watafiti kutaja tu nadharia bila kuieleza, kuifafanua na kuonyesha namna inavyomsaidia kukamilisha shughuli aliyonayo. Kutaja nadharia bila maelezo na matumizi ni kupoteza muda. Kwa upande wao, Cheng n.w (2010: 91) na Stofflert & Stoddart (1994) wanasisitiza kuwa viwango vya elimu vinaweza kunufaika na kuimarishwa kwa kutambua pengo baina ya nadharia na hali ilivyo katika jamii. Hata hivyo, Korthagen n.w (2006) wanasema kuwa hakuna nadharia ya aina moja inayotosheleza mahitaji yote katika elimu na utafiti. Hivyo, wao wanaamini kuwa utafiti kuhusu elimu daima utahusisha mitazamo na matarajio tofauti na wakati mwingine kinzani; utafiti kuhusu elimu uzingatie kuchangia maarifa na siyo tu kutumia maarifa yaliyopo; utafiti katika elimu umzingatie kwa kina mwanafunzi kuliko kinachofundishwa; elimu hukua na kunufaika kutokana na utafiti unaofanywa na mhusika mwenyewe; kutokana na uhusiano kwa ngazi mbalimbali za elimu, utafiti unafaa kufanywa kuonyesha uhusiano, ikiwa ni pamoja na shule na vyuo; utafiti wa elimu uzingatie uhusiano baina ya ujifunzaji (maudhui na mwanafunzi) na ufundishaji (maudhui na mwalimu). Nadharia ni muhimu sana kwa utafiti wa Kiswahili. Nadharia huonyesha hali ya lugha hii: mfumo na muundo wake, pamoja na dhima na matumizi yake. Kwa watafiti wa Kiswahili, nadharia huwapa uhuru wa kujinasua na mikatale ya kisiasa na kujieleza kwa uwazi na mantiki zaidi. Nadharia humpa mtafiti fursa ya kutathmini utendaji wao, imani zao na hali ya jumla ya maendeleo na matumizi ya Kiswahili. Ikitumiwa vizuri, nadharia huweza kubadilisha imani na utendaji kazi wa mtafiti na wanajamii. Nadharia humwelekeza mtafiti kutambua changamoto katika elimu pamoja na namna ya kutatua matatizo yanayojitokeza. Kwa namna hii, nadharia huathiri sera ya elimu na utekelezaji wake. Katika misingi hii, ni muhimu kwa watafiti kuweza kufahamu mitazamo na mielekeo mbalimbali katika utafiti na katika elimu kwa jumla na hasa kwenye lugha. Ufahamu huo ni muhimu ili kumwezesha mtafiti kukadiria matumizi ya nadharia katika utafiti unaofanywa. Kwa kufanya hivyo, sera ya elimu na lugha itajengeka kwa falsafa na kanuni za kitaaluma na siyo kwa misingi na matarajio ya kisiasa. Umuhimu wa nadharia, utafiti na elimu ni suala ambalo linahitaji kufikiriwa haswa kwenye mitaala ya Kiswahili kwenye vyuo vikuu vya Afrika Mashariki. Hususani, pana haja ya kozi moja au kadhaa zinazohusu utafiti na ambazo zitaelezea mihimili hiyo muhimu. Kozi ya utafiti imwelekeze mwanafunzi kutambua umuhimu wa nadharia na jinsi ya kuitazama upya taaluma ya Kiswahili na jamii pana. Wanafunzi watambulishwe kwa nadharia tofautitofauti na namna ya kuzitumia katika kuchunguza masuala ya kitaaluma katika elimu ya Kiswahili. Suppes (1974: 2) anasema kwamba kupevuka kwa taaluma kunadhihirika kupitia nadharia zinazohusiana nayo. Kwake, nadharia ni kiungo muhimu sana kwa maendeleo ya taaluma na hudhihirika katika matokeo ya utafiti ambayo ni maandishi na machapisho kama vile makala, vitabu, ripoti na tasnifu. Uwasilishaji wa Matokeo ya Utafiti wa Kiswahili Ufanisi wa mitaala hutegemea kuwasilishwa kwa matokeo ya utafiti kupitia machapisho ya aina kwa aina kama vile makala, vitabu, ripoti, tasnifu na hoja za kisera. Machapisho haya kwa kawaida hutokana na utafiti, ingawa mengine yanaweza kuwa ni ya kinadharia. Uchapishaji wa maandishi ni njia muafaka ya kuwasilisha matokeo ya utafiti. Machapisho husaidia utafiti kujulikana na wahusika kufahamu matokeo. Kupatikana kwa machapisho ni njia muafaka ya kuhakikisha kwamba utafiti haurudirudiwi ikiwa tayari ushafanywa na wachunguzi wengi. Kwa kuwa utafiti ni mchakato, matokeo yake yanaweza kuwasilishwa katika hatua mbalimbali: wakati utafiti unaendelea au baada ya utafiti kukamilika. Matokeo ya utafiti yanapowasilishwa kupitia machapisho, lengo huwa ni kutoa maarifa kwa hadhira fulani kuhusu jambo husika. Kwa namna hii, mtafiti na walengwa wa matokeo ya utafiti hushiriki katika mchakato wa uchunguzi na uwasilishaji. Hivyo basi, uwasilishaji wa matokeo ya utafiti kupitia uchapishaji hujitokeza kuwa shughuli jumuishi na inayohusisha mitazamo na mielekeo mbalimbali. Matokeo ya utafiti yana umuhimu na manufaa pale yanapoitumikia jamii kutatua suala la utafiti. Machapisho ya utafiti wa elimu ya Kiswahili yanastahili kuwa sahili na rahisi kutumiwa na wale waliolengwa. Hii ina maana kwamba lugha, mtindo na mantiki ni muhimu sana katika suala la uchapishaji. Suala la utafiti liwe bayana, hoja kuu zielezwe kinagaubaga na mapendekezo yapambanuliwe kwa uwazi. Haya yatafanyika pale watafiti wana stadi muhimu za kufanya utafiti na kuwasilisha matokeo. Machapisho ya matokeo ya utafiti ni ya aina mbalimbali. Kuna umuhimu wa kuyatumia majukwaa hayo kutegemea mahitaji ya hadhira inayolengwa. Kadiri matokeo yanavyowasilishwa ndivyo yatakavyopokelewa na kutekelezwa. Mingoni mwa machapisho muhimu kwa ajili ya matokeo ya utafiti ni: ripoti; makala ya kitaaluma; makala kwenye magazeti; miongozo ya kisera, tasnifu na vitabu. Machapisho haya ni muhimu sana kwa elimu ya Kiswahili katika vyuo vikuu vya Afrika Mashariki. Ripoti ndicho kilele cha mchakato wa utafiti. Kila ripoti huandaliwa kwa kuzingatia mahitaji ya wahusika katika mchakato. Mfumo na muundo wa ripoti utategemea mahitaji hayo pamoja na malengo ya matokeo ya utafiti. Kila ripoti inahitaji kuzingatia kanuni za uandishi na uwasilishaji. Katika utafiti wa Kiswahili, inatarajiwa kwamba matokeo ya utafiti yatafuata misingi na kanuni zinazokubalika. Wakati wa kuandika ripoti za utafiti, ni muhimu kuzingatia mambo ya kimsingi ambayo yatamsaidia msomaji. Ripoti ya utafiti inaweza pia ikawasilishwa na kuwa makala ya kitaaluma kwenye jarida au hata sura katika kitabu. Baadhi ya makala katika kitabu hiki zimetokana na ripoti za kiutafiti (taz. Asiimwe; Habwe; Mwavali; Oduor na Wandera-Simwa). Ikumbukwe kwamba makala kutokana na ripoti za utafiti zinahitaji kufuata mfumo na misingi ya uandishi ambayo inakubalika. Hii ni changamoto kubwa katika elimu ya Kiswahili ya vyuo vikuu. Watafiti wengi wanashindwa kuziwasilisha ripoti za utafiti kama makala za kitaaluma. Mara nyingi hakuna tofauti baina ya makala inayowasilishwa na pendekezo la utafiti au hata tasnifu! Labda wakati umewadia kwa vyuo vikuu vya Afrika Mashariki kuwafundisha wanafunzi na watafiti wengine mbinu za kuandika na kuwasilisha ripoti za utafiti kupitia aina mbalimbali za machapisho. Mifumo, mitindo, miundo na matarajio ni tofauti. Matokeo ya utafiti mmoja yanaweza kuwasilishwa kupitia machapisho tofautofauti. Kwa watafiti wengi, ndoto yao ni kuchapisha makala yao kwa jukwaa la kitaaluma. Jukwaa hilo linaweza kuwa jarida au kitabu. Lakini muhimu zaidi ni makala iliyowasilishwa kuhaririwa na kukubaliwa kuchapishwa. Lakini ifahamike kwamba kuna baadhi ya majarida na vitabu vilivyochapishwa ambavyo viwango vya ubora ni vya chini mno. Lakini pale uhariri wa kitaaluma unapofanywa na makala kukubaliwa kuchapishwa ina maana kwamba mwandishi ametoa hoja ambazo zinatoa mchango wa kitaaluma na wa kijamii. Kuchapishwa makala kwenye jarida au katika kitabu usiwe ndio mwisho wa mchakato wa utafiti. Uchapishaji ni sehemu ya hatua muhimu za kuwasilisha matokeo na kuwasiliana na hadhira ya wasomaji na watekelezaji wa mapendekezo yanayotolewa. Hata hivyo, si kila mara majarida na vitabu husomwa na wapanga sera na watekelezaji sera. Hii ni changamoto kubwa katika kuwasilisha matokeo. Hata hivyo, ni jukwaa zuri la kujieleza kwa watafiti katika uwanja husika. Kwa hivyo, matokeo yasichapishwe tu kwenye majarida na vitabu: ni muhimu yawasilishwe kwingine ili walengwa wote wapate kuyapata mapendekezo. Lakini ni muhimu kwa mwandishi kuwa mwangalifu ili asiwasilishe maandishi yaleyale kwa machapisho tofautofauti. Haina umuhimu wowote kuwasilisha makala ileile kwa jarida na kitabu. Inawezekana kuwasilisha baadhi ya hoja kuu kutokana na matokeo ya utafiti uleule kwa machapisho mbalimbali. Kwa mfano, katika makala zake, Habwe anazungumzia suala lilelile la nadharia katika taaluma ya Kiswahili katika vyuo vikuu. Lakini makala ya kwanza inahusu nadharia katika isimu ilhali makala ya pili inahusu nadharia katika sarufi. Masuala haya yanakaribiana lakini yana tofauti na mwandishi ameonyehsa namna nadharia ni muhimu kuyaeleza yote mawili. Makala za kitaaluma zina kanuni zake: hadhira; mfumo; urefu, mtindo; urejeleaji, na kadhalika. Ni muhimu kwa mtafiti kutambua matarajio na malengo ya kila chapisho. Matokeo ya utafiti wa Kiswahili katika vyuo vikuu yanastahili kuchapishwa na kusomwa na hadhira pana. Kuna majarida ya kitaifa, ya kikanda na ya ulimwengu. Kuna makongamno ya mara kwa mara kuhusu elimu ya lugha. Watafiti wa Kiswahili watumie majukwaa haya kutangaza matokeo ya utafiti wao. Mitaala ya Kiswahili aidha iwe na kozi ambazo zinawasaidia wanafunzi na watafiti kuelewa namna ya kuandaa na kuwasilisha matokeo ya utafiti kama makala kwenye majarida na sura kwenye vitabu. Labda muhimu zaidi ni kwa wanafunzi na watafiti wengine kufundishwa namna ya kuandaa na kutuma ikisiri za kuomba kuwasilisha makala katika machapisho mbalimbali. Ni jambo la kawaida kwa watafiti kushiriki mikutano ya kitaaluma au hata kuandika makala na kuwasilisha lakini yasikubaliwe kuchapishwa. Misingi, kanuni na vigezo vya makala kukubaliwa au kukataliwa viwekwe wazi kwa waandaaji wa makala. Kozi ya namna hii itawaandaa wanafunzi ambao ni watafiti chipukizi kuelewa matarajio ya baadaye katika kuiendeleza taaluma ya Kiswahili. Vyombo vya habari, hasa magazeti, ni muhimu sana kwa mtafiti: humsaidia kuwasilisha matokeo yake kwa hadhira pana ya wasomaji, wasikilizaji na watazamaji. Vyombo vya habari huifikia hadhira kubwa ambayo hata mwandishi na mtafiti hawezi kuifikia kwa urahisi. Hivyo basi, vyombo vya habari vinaweza kutumiwa kusambaza matokeo ya utafiti pamoja na kuihamasisha hadhira lengwa. Ingawa vyombo vya habari vina umuhimu mkubwa, vinaweza pia kupotosha matokeo ya utafiti. Ili kukabiliana na changamoto hii, mtafiti anashauriwa kuandaa makala kwa wanahabari ambayo watayarejelea kuwasilisha ripoti yao kwa umma badala ya kuwaachia tu wenyewe kujiandalia. Umuhimu wa utafiti ni kwa jamii: hii ni hadhira ambayo ina watu wa aina tofautitofauti. Kuna wale wanaoifahamu taaluma ya lugha, na wengine ambao hawana ujuzi nayo lakini wanaihitaji na huitumia. Hivyo basi, matokeo yawasilishwe kwa njia sahili na rahisi kueleweka na watu wengi katika jamii. Muhtasari wa matokeo unaolenga kuathiri sera ya elimu ya lugha na njia nzuri ya kuwasilisha matokeo ya utafiti. Jones & Walsh (2008) wanasema kwamba muhtasari wa matokeo ni njia muafaka ya mawasiliano na inaweza kuielekeza hadhira na kusababisha mabadiliko ya kisera. Mara nyingi watekelezaji wa sera huwa na mambo mengi ya kushughulikia, hivyo basi muhtasari wa matokeo hauna budi kujikita katika uwasilishaji wa hoja za kimsingi pamoja na ushahidi wake. Kwa mujibu wa WHO (2014) ili muhtasari wa matokeo ya utafiti ufanikiwe kuathiri sera, ni muhimu kuzingatia sifa kuu zifuatazo: Lengo lake liwe wazi na dhahiri kwa hadhira inayotarajiwa kuusoma ma kuutumia. ii. Lugha inayotumika iweze kueleweka kwa urahisi na siyo ile inayotumia istilahi na msamiati usiofahamika kwa walengwa. Mtafiti aelewe kuwa sera aghalabu ni suala la kisiasa mno kuliko la kiusomi. Hivyo muhimu si usayansi uliotumika kufanya utafiti na kuuwasilisha, bali ni matokeo na umuhimu wake kimatumizi. Muhtasari wa matokeo ni mawasiliano ya kisera. Mbali na mantiki katika hoja zinazowasilishwa, hadhira inahitaji ushahidi wa matokeo kuhusu suala la utafiti, pamoja na utekelezaji wa mapendekezo yanayotolewa. Muhtasari unaotolewa ujikite kwa jambo moja pekee na kulieleza kikamilifu. Muhtasari wa matokeo ya utafiti usiwe mrefu wa kuchukua muda mwingi kusoma. Kadiri inavyowezekana, uwe mfupi na usizidi kurasa nane. Ufupi wa muhtasari wa matokeo ya utafiti hauna maana kwamba usieleweke: ni jambo la kimsingi kwa hoja kuwa wazi, dhahiri na rahisi kuifikia hadhira iliyolengwa. Muhatasari wa matokeo uwasilishwe na upatikane kwa wale wote waliolengwa. Matokeo ya utafiti hayana umuhimu yakisalia kusomwa na kundi dogo tu katika jamii. viii. Muhtasari wa matokeo utumie mbinu za mawasiliano ambazo zitaifanya hadhira kupendezwa, kuvutiwa na kutamani kuusoma. Matumizi ya maandishi makubwa, rangi nzuri, mpangilio muafaka na vielelezi vingine ni muhimu kuzingatiwa. Mapendekezo yanayotolewa yaafikiane na hali halisi ya matokeo ya utafiti na yanayoweza kutekelezwa. Kutokana na maelezo haya, inajitokeza kwamba mtafiti ana lengo kubwa la kuwa mtetezi wa matokeo ya utafiti, pamoja na mkereketwa wa kubadili sera ya suala la utafiti. Utafiti wa elimu ya lugha unaweza kunufaika na uwasilishaji ufaao wa muhtasari wa matokeo ya utafiti. Mitaala ya Kiswahili katika vyuo vikuu vya Afrika Mashariki iweze kuwaandaa wanafunzi na watafiti katika majukumu ya kufanya utafiti, kuyawasilisha kupitia muhtasari wa matokeo na kuyatetea matokeo yao kwa wahusika wanaopanga na kutekeleza sera. Katika vyuo vikuu, utafiti mwingi hufanywa na kuishia kwenye tasnifu za uzamili au uzamifu. Kukamilisha kufanya utafiti na kuandika tasnifu ni mafanikio makubwa kitaaluma. Hata hivyo, matokeo ya utafiti katika tasnifu hayana maana kama hayataifikia hadhira iliyolengwa. Ndiyo maana ni muhimu kufikiria njia na mbinu nyingine za kuwasilisha matokeo ya utafiti. Mbali na wanafunzi na watafiti kufundishwa namna ya kuandika, kuwasilisha na kutetea, matokeo ya utafiti kwenye tasnifu, vyuo vikuu viwaelekeze wanafunzi waweze kutumia majukwaa mengine ili kuifikia jamii. Mara kwa mara, matokeo ya utafiti huwasilishwa kwenye vitabu, kama sura au chapisho zima kutokana na utafiti uliofanywa. Hii ni hatua nzuri na inayostahili. Vitabu vinavyotokana na utafiti huwa na sifa tofauti na vile vya kinadharia. Katika vitabu vya matokeo ya utafiti, ni muhimu sifa kuu za uwasilishaji zizingatiwe ili visomwe na kutumika katika jamii pana nje ya vyuo vikuu. Vilevile, siku hizi TEHEMA inatawala sana maisha ya jamii. Hivyo, matokeo ya utafiti yanaweza pia kuwasilishwa kutumia mifumo mbalimbali ya mawasiliano ya kiteknolojia. Jambo moja muhimu linalodhihirika katika mjadala huu ni kwamba utafiti unafanywa kwa lengo la kupata matokeo ambayo yana umuhimu kimatumizi katika jamii. Kuna njia na mbinu mbalimbali za kuwasilisha matokeo ya utafiti. Kinachohitajika ni kuwa na mkakati wa uwasilishaji wa matokeo ya utafiti. Mkakati huo uwe dhahiri kwa mtafiti ili aufanyie kazi na kuutekeleza. Mkakati wa uwasilishaji uzingatie juhudi za awali, changamoto zilizojitokeza na kutoa mapendekezo mbadala ya utekelezaji. Utafiti hufanywa kwa malengo mahsusi: yajulikane na yazingatiwe. Vyuo vikuu viwafahamishe wanafunzi wao kwamba wana jukumu la kufanya utafiti kukabiliana na changamoto katika elimu ya Kiswahili na maendeleo ya jamii. Mitaala ya Kiswahili iwe mibunifu na iwafundishe wanafunzi wao ubunifu katika kujifunza, kufanya utafiti, kuvumbua mambo mapya na kuwasilisha matokeo ya utafiti. Uvumbuzi na Ubunifu katika Mitaala ya Kiswahili Ubunifu na uvumbuiz ni sifa muhimu katika maendeleo ya taaluma yoyote. Dhana hizi zinahusiana na kuathiriana. Ubunifu na uvumbuzi ni mambo yanayohitajika katika maandalizi na utekelezaji wa mitaala ya Kiswahili kwenye vyuo vikuu. Kwa pamoja, ubunifu na uvumbuzi ni dhana zinazoashiria mabadiliko ya kimtazamo na kiutendaji ya jambo linalofanywa. Mintaarafu ya makala katika kitabu hiki, waandishi wote wamesisitiza haja ya mitaala ya Kiswahili kufanyiwa mabadiliko na mageuzi ili kuiimarisha kuwa inayowafaa wanafunzi na walimu, na jamii kwa jumla. Mapendekezo mbalimbali yametolewa kwa nini uvumbuzi unahitajika na namna ya kuhakikisha kwamba mchakato mzima unapata uongozi ufaao na umetekelezwa ipasavyo. Ubunifu katika uvumbuzi wa mitaala ya Kiswahili ni jambo ambalo haliwezi kuepukika. Vyuo vikuu vina jukumu la kuitikia na kukabiliana na matokeo na mabadiliko katika jamii. Mitaala nayo inatarajiwa kuandaa na kuwafunza wanafunzi kozi ambazo zina umuhimu na hali na wakati ulivyo katika jamii. Ubunifu na uvumbuzi katika mitaala ya Kiswahili unalenga kuanzisha programu na kozi mpya; matumizi ya njia na mbinu mpya za ufundishaji na ujifunzaji, pamoja na kuwaandaa wataalamu wapya wa taaluma ya Kiswahili. Damanpour (1991) anaonyesha kuwa uvumbuzi hutokea katika uwili wa aina tatu: uvumbuzi kiutawala - kiufundi; uvumbuzi kimchakato - kimatokeo; na uvumbuzi kimapinduzi - kiutekelezaji. Uvumbuzi wa kiutawalakiufundi hurejelea matokeo, huduma zinazotolewa na teknolojia zinazotumika katika shughuli hiyo. Kuna mambo na hatua za kimsingi zinazohitajika ili kuhakikisha kwamba asasi au taasisi husika inatekeleza majukumu yake (Damanpour & Evan, 1984; Knight, 1967). Uvumbuzi huu huwa unahusiana na masuala ya kiutawala na kiutekelezaji wa maamuzi. Ni uvumbuzi unaolenga majukumu ya asasi husika. Ili uvumbuzi wa aina hii ufanikiwe, pana haja ya wahusika kuzingatia utaalamu wao pamoja na kuzingatia kanuni za kiutawala. Katika vyuo vikuu, mitaala imeundwa kwa lengo la kutoa elimu ya Kiswahili. Masuala ambayo yanaweza kufikiriwa katika misingi ya uvumbuzi wa kiutawa-kiufundi ni pamoja na: Je, ni vitengo gani vinavyohusika na kutekeleza mtaala wa Kiswahili? Ni Kitivo, Idara au Kitengo kidogo cha Kiswahili? Ni kwa namna gani mtaala wa elimu ya Kiswahili unatekelezwa kwenye vyuo vilivyo na Idara maalumu za Kiswahili tofauti na pale ambapo Kiswahili ni taaluma katika Idara kama vile ya Isimu au Lugha nyingine za Kiafrika? Je, kuna tofauti na namna Kiswahili kinavyoendelezwa katika mifumo ya namna hii? Je, kuna tofauti za kiutekelezaji kuhusu masuala ya Kiswahili pale Mkuu wa Idara ni mtaalamu wa Kiswahili tofauti na pale ambapo Mkuu wa Idara ya Lugha na Isimu si Mswahili? Kwa upande mwingine, uvumbuzi kimchakato – kimatokeo hutekelezwa ili kuhakikisha kwamba mahitaji ya jamii yanazingatiwa. Uvumbuzi wa aina hii hudhihirika kupitia ubunifu wa bidhaa na huduma mpya kwa ajili ya kukidhi mahitaji ya wadau na wahusika wengine katika jamii (Utterback & Abernathy, 1975). Uvumbuzi huu unaweza pia kuimarisha bidhaa iliyoko na kuifanya kuwa bora zaidi. Katika hali ya mitaala ya Kiswahili katika vyuo vikuu, uvumbuzi kimchakato – kimatokeo unaweza kueleweka kupitia juhudi zinazostahili kufanywa kuhakikisha kozi zifaazo ndizo zinazofundishwa. Mitaala ya Kiswahili haina budi kukua na kubadilika kila baada ya kipindi fulani. Jambo hili limezungumziwa katika makala ya waandishi ambao wamependekeza kubuniwa kozi na programu za Kiswahili ambazo zinaakisi hali halisi katika jamii. Baadhi ya makala zimeonyesha namna baadhi ya kozi hazijafanyiwa marekebisho kwa muda mrefu. Kuna mitaala ya Kiswahili ambayo imechakaa na kuchoka sana kwa kuwa huwa inachukuliwa kutoka chuo kimoja hadi chuo kingine bila hata kubadilishwa maudhui. Kinachobadilika wakati mwingine si jina si mada si maudhui: ni herufi za utambulisho pekee. Kwa hivyo, katika chuo kikuu kimoja, kozi itajulikana kama KIS 123: Misingi ya Kiswahili, na kozi hiyohiyo katika chuo kikuu kingine ikawa SWA 123: Misingi ya Kiswahili! Si ajabu kuipata kozi hiyohiyo kwingineko, ikiwa na nembo mpya: LKE 123: Misingi ya Kiswahili. Hii ina maana kwamba hakuna ubunifu wala uvumbuzi katika mchakato wa kuandaa mitaala ya Kiswahili. Walimu hawajafanya kazi kimchakato na hivyo wanafunzi wa Kiswahili wanabakia kufundishwa mambo yaleyale. Hii si dhambi kubwa sana kama kufundisha kozi ambazo zimepitwa na wakati. Kwa mfano, kozi ya historia na maendeleo ya Kiswahili ambayo imekwama kwa mambo yaliyoishia miaka hamsini iliyopita. Kozi hiyo inahitaji kuzungumzia maendeleo ya Kiswahili katika nchi, ukanda wa Afrika Mashariki, bara la Afrika na ulimwengu kwa jumla. Kuna matukio makubwa sana yanayotokea katika ukuaji na matumizi ya Kiswahili na mambo haya yanahitaji siyo tu uvumbuzi katika mitaala ya Kiswahili, bali pia ubunifu kwa upande wa mwalimu. Waandishi wa makala wametoa mapendekezo mazuri sana ya namna ya kufanya uvumbuzi kimchakato – kimatokeo kwenye mitaala ya Kiswahili katika vyuo vikuu vya Afrika Mashariki. Markides (1998) anasema kwamba uvumbuzi kimapinduzi – kiutekelezaji unahusu utazamaji upya wa jinsi mambo yanavyofanywa. Nao Tushman & Nadler (1986) wanapendekeza kwamba aina hii ya uvumbuzi inaweza kutokea katika ngazi tatu: mazao au bidhaa; mchakato wa utekelezaji; na ujumuishaji wa mchakato na matokeo kwa pamoja. Hali hizi husababisha kupatikana kwa uvumbuzi mzuri na wenye manufaa kwa jamii (Leonard & Rayport, 1997). Mitaala ya Kiswahili inahitaji uvumbuzi katika kuiandaa na kuanzisha ama kozi mpya, au kuhuisha zile zilizoko. Vilevile, mitaala ya Kiswahili inahitaji programu ambazo zinajali na kuzingatia uhalisia wa kijamii. Lakini ubunifu na upya wa kozi hauna maana kama utekelezaji wake hauna mifumo mizuri inayohitajika. Hivyo, mitaala itatekelezwa vizuri kutegemea namna Kiswahili kinavyopewa nafasi kuwa kitengo, idara au kitivo. Hili nalo pia linategemea uongozi. Kiswahili hakiwezi kuendelea ikiwa viongozi katika vyuo vikuu hawakitambui na kukidhamini. Vivyo hivyo, Kiswahili hakitapiga hatua ikiwa wakuu wa idara au vitengo husika hawana sifa za uongozi. Mtaala unaweza kuwa mzuri sana, lakini bila walimu wanaofaa hautakuwa na maana yoyote. Hivyo, kuna uhusiano mkubwa baina ya uongozi wa chuo, usimamizi wa idara na vitengo vya Kiswahili, mitaala ya Kiswahili na wanafunzi wanaoandaliwa na majukumu wanayoyatekeleza katika jamii. Ubunifu na uvumbuzi katika mitaala ya Kiswahili ni mambo ambayo yanatokea kwa kuzingatia misukumo ya ndani na ile ya nje. Misukumo ya ndani ni pamoja na maendeleo ya kitaaluma ambayo yanamdai mwalimu na mwanafunzi kujibidiisha kuhakikisha kwamba hawatabaki nyuma. Aidha, uongozi wa chuo kikuu pamoja na usimamizi wa idara na vitengo vya Kiswahili ni miongoni mwa misukumo ya ndani ya ubunifu na uvumbuzi. Matumizi ya TEHAMA chuoni ni sababu nyingine inayoathiri ubunifu na uvumbuzi wa kozi za Kiswahili. Kwa upande mwingine, misukumo inaweza kutoka nje katika jamii. Kuna matarajio ya kisiasa kuhusu elimu inayotolewa pamoja na maslahi ya nchi kwa ujumla. Pia, kuna hali ya soko la ajira na mahitaji yake kwa wanafunzi na wataalamu wa Kiswahili. Nje ya nchi, kuna matukio kama vile juhudi za kujenga utangamano wa kikanda na hata hali ya Kiswahili nje ya Afrika Mashariki, mambo haya yote yana athari kwa mitaala ya Kiswahili ambayo haina budi kubuniwa kwa ubunifu na kwa kwa uvumbuzi. Makala katika kitabu hiki zimejadili haja ya ubunifu na uvumbuzi kwa mitaala ya Kiswahili katika vyuo vikuu vya Afrika Mashariki. Hoja kuu ni haja ya kuzingatia matukio katika jamii ya taifa na ukanda, pamoja na mahitaji ya wadau wa Kiswahili walioko kwenye vyuo vikuu na nje yake. Taaluma ya Kiswahili inahitaji kuhuishwa ili iitumikie jamii kikamilifu na kwa njia ya kuridhisha. Waandishi wametoa rai kuwa mitaala ya Kiswahili ifanyiwe kazi ya kuijenga upya badala ya kutumia aina ya mtaala mmoja katika vyuo vingi katika nchi moja au baina ya nchi. Lakini ubunifu na uvumbuzi hauwezi kutokea bila kuwekeza katika shughuli hizo. Uwekezaji unahitajika kwenye: mchakato wa kuandaa na kuimarisha mtaala; mtaala wenyewe kama zao; uongozi na usimamazi wa Kiswahili; wanafunzi na teknolojia; na kwa soko la ajira. Mambo haya yote hayawezi kufanikiwa bila kuwa na mkakati muafaka uliojengwa kwenye sera dhahiri. Sera, Utafiti na Maendeleo ya Kiswahili katika Vyuo Vikuu vya Afrika Mashariki Sera ya elimu ya Kiswahili katika vyuo vikuu vya Afrika Mashariki inahitaji kufikiriwa kwa makini na kwa kina. Kuna maswali ya kimsingi yanayotakiwa kuzingatiwa; Je, vyuo vikuu vinafundisha elimu gani ya Kiswahili? Ni kozi gani za Kiswahili zinazofundishwa kwenye vyuo vikuu? Kuna tofauti katika mitaala ya Kiswahili baina ya vyuo vikuu? Pana haja ya mitaala kuwa tofauti? Je, wanafunzi wanaofuzu katika kozi za Kiswahili hutumikia jamii kwa njia gani? Ni kwa namna gani serikali na wadau wengine hunufaika kutokana na elimu ya Kiswahili na matokeo ya utafiti wake? Je, utafiti katika Kiswahili huchangia sera ya maendeleo ya nchi kwa njia gani? Maendeleo ya taaluma na nchi hutegemea utafiti. Lakini utafiti bila sera hauwezi kuwa na maana na athari kwa maendeleo. Kwa muda mrefu sasa, watafiti, wapanga sera na watekelezaji wa sera hawashirikiani kwa njia ya kuridhisha. Matokeo yake ni kwamba wataalamu hawa wamekuwa wakijifanyia kazi katika ngome na himaya zao bila ushirikiano. Hii ni miongoni mwa sababu ambazo zinachangia pengo lilioko baina ya utafiti, sera na maendeleo. Waandishi wa makala katika kitabu hiki wamejadili haja ya kujenga ushirikiano baina ya watafiti, wapanga sera na watekelezaji wake ili kuleta maendeleo katika Jumuiya ya Afrika Mashariki. Mapendekezo yametolewa juu ya namna makundi haya yanavyoweza kushirikiana ili kufanikisha malengo yao. Miongoni mwa mambo yaliyozungumziwa ni pamoja na kuandaa mitaala kwa pamoja. Njia nyingine inayohitaji kufikiriwa ni namna ya kufanya utafiti shirikishi unaowahusisha wanafunzi/watafiti na wataalamu wa sera na maendeleo. Bila shaka huo utakuwa mchakato changamano, haswa ikizingatiwa kwamba kila kundi lina malengo na mahitaji yake. Hii ndiyo sababu ya kutaka kuwapo sera mpya ya utafiti. Sera nzuri hutegemea matokeo ya utafiti. Ni kwa namna hii ambapo utafiti hudaiwa kuwa na athari kwa sera. Lakini jambo hili si bayana kwa kila mtu. Sera aghalab ni suala la kisiasa, ilhali utafiti ni jambo la kisayansi mno. Lakini hii haina maana kwamba uundaji wa sera si sayansi; hapana, mchakato wa kuandaa sera na hata kuitekeleza ni sayansi. Kwa upande mwingine, utafiti mara nyingi ni hatua za kijamii na kiusomi mno kuliko zilivyo siasa. Hata hivyo, kuna wakati utafiti hufanywa kwa misingi na sababu za kisiasa. Ni hali hizi ambazo zinafanya ushirikiano wa watafiti na wapanga sera wakati mwingine kuwa mgumu. Licha ya hali hii, watafiti na wapanga sera hawana budi kushirikiana maana wote wanalenga kitu kilekile – maendeleo. Maendeleo yanategemea utafiti na utekelezaji wa mipango ya maendeleo unahitaji sera. Ni muhimu kwa mitaala ya Kiswahili katika vyuo vikuu kuweka wazi uhusiano baina ya utafiti, sera na maendeleo. Utafiti katika taaluma ya Kiswahili unahitajika kwa ajili ya maendeleo. Lakini hilo linawezekana tu iwapo kuna sera ya utafiti. Vyuo vikuu vya Afrika Mashariki vina jukumu la kufanya utafiti na kuwasilisha matokeo ya uchunguzi huo kwa jamii. Utafiti na uwasilishaji wa matokeo yake ni majukumu ambayo kufanikiwa kwake kunategemea kanuni na misingi kadhaa muhimu. Kwanza, mitaala ya Kiswahili iwape wanafunzi na watafiti uhuru wa kujiamulia aina ya utafiti wa kufanya. Waandishi wa Makala katika kitabu hiki wamezungumzia umuhimu wa kuwapa wanafunzi kipaumbele katika elimu ya Kiswahili. Kwa kuwa utafiti ni shughuli ya kimsingi katika vyuo vikuu, litakuwa jambo bora wanafunzi wakahusishwa na kushirikishwa kikamilifu katika hilo. Vyuo vikuu viwaandae wanafunzi katika viwango mbalimbali kufanya utafiti, ikiwa ni pamoja na kuelekezwa namna ya kutafuta na kuchagua mada zenye umuhimu kitaaluma na kimaendeleo. Pili, ni muhimu pia kutambua kwamba utafiti ni shughuli ya mwanafunzi na hivyo maoni yake na matamanio yake yazingatiwe. Si jambo zuri kwa wanafunzi kulazimishwa kufanya utafiti ambao wao wenyewe hawana hamu nao. Ili wafurahie mchakato mzima wa utafiti, wanafunzi waruhusiwe kujichagulia mada na namna ya kuutekeleza utafiti kwa jumla. Tatu, ni muhimu vilevile kwa mitaala ya Kiswahili katika vyuo vikuu kuwafundisha wanafunzi kwamba utafiti ni shughuli inayotawaliwa na kuongozwa na maadili. Kuna mambo ambayo mtafiti anastahili kufanya na yale ambayo ni mwiko kuyafanya. Haya ndiyo maadili ya utafiti. Suala la maadili siyo tu muhimi katika utafiti vyuoni, bali pia jambo la kuzingatiwa katika maisha baada ya kufuzu. Hivyo basi, kwa kufanya vile, vyuo vikuu vitakuwa vinawaandaa wanafunzi kuwa raia wanaozingatia maadili katika kazi zao za kitaaluma na kwa maisha kwa jumla. Nne, wanafunzi watafiti waelezwe kuwa ili kazi yao iwe na umuhimu mkubwa, hawana budi kutambua masuala yanayohitaji utatuzi katika jamii, na waweze kufanya kazi kwa karibu na wapanga sera. Ni kwa namna hii ambapo utafiti utakuwa wa kimatumizi na umuhimu kwa jamii. Tano, mbali na wapanga sera, kadiri inavyowezekana, utafiti uihusishe jamii inayohusika. Wanajamii wakishirikishwa katika utafiti, inakuwa rahisi kupata matokeo yenye maana na umuhimu. Isitoshe, wakati wa kuwasilisha matokeo na mapendekezo, inakuwa rahisi kwa jamii kuyakubali kwa kuwa watakuwa wameshirikishwa katika mchakato kikamilifu. Sita, suala la kuandaa na kuwasilisha ripoti linajitokeza tena hapa. Matokeo ya utafiti yanakusudiwa kutumiwa na hadhira kubwa. Hivyo basi, wahusika wanaolengwa watambuliwe na wawasilishiwe ripoti ya matokeo ya utafiti kwa njia, mfumo na lugha ambayo ni sahili na rahisi kueleweka. Suala la utafiti lielezwe bayana, matokeo yasimuliwe kwa muhtasari, na mapendekezo yawekwe dhahiri. Mitaala ya Kiswahili isisitize mambo haya ya kimsingi. Kutokana na maelezo haya, inaonekana kwamba kuna uhusiano wa karibu sana baina ya utafiti, sera na maendeleo. Haya mambo yote yanastahili kuwekwa wazi kwenye kozi za Kiswahili. Ni kwa kufanya hivyo ambapo wanafunzi na vyuo vikuu vitakuwa na mchango wa kutambuliwa katika maendelo ya jamii. Licha ya uhusiano huo changamano, teknolojia ya habari na mawasiliano imerahisha mambo na kufanya shughuli za kiutafiti kuwa rahisi. Vyuo vikuu vya Afrika Mashariki vinastahili kutumia TEHAMA katika kufanikisha Kiswahili katika maendeleo ya jamii na Jumuiya. Teknolojia ya Habari na Mawasiliano katika Elimu ya Kiswahili TEHAMA ina athari kubwa kwa maisha ya mwanadamu. Hivyo basi, TEHAMA inahitaji kuwekwa katika shughuli mbalimbali za kitaaluma, ikiwa ni pamoja na mitaala ya Kiswahili katika vyuo vikuuu vya Afrika Mashariki. Kwa mujibu wa Hernandez (2017), kuna mwingiliano wa kitehama katika hali tatu kuu: sayansi ya kompyuta; mawasiliano ya kiteknolojia; na uchakataji wa data. Ni hali hizi ambazo zinasababisha mabadiliko katika taaluma na jambo ambalo haliwezi kuepukika katika maendeleo ya taaluma hizo pamoja na jamii pana. TEHAMA haiwezi kuepukika katika maisha ya sasa ambayo yanaendeshwa na data na habari za kila aina. TEHAMA ni muhimu kwa mwanadamu kuuelewa ulimwengu wake na kujielewa mwenyewe. Mabadiliko makubwa ya kijamii, kisiasa, kiuchumi na kielimu yanategemea Tehama. Ni kutokana na uvumbuzi na ukuaji wa TEHAMA pamoja na athari yake kwa jamii ambapo baadhi ya wataalamu wanautaja wakati wa sasa kuwa wa kidijitali (Hernandez, 2017). Tehama imerahisisha utendaji wa mambo katika jamii, ikiwa ni pamoja na mageuzi makubwa ambayo yanaathiri upangaji na utekelezaji wa taaluma mbalimbali. Kiungo muhimu baina ya maarifa na maendeleo katika jamii ni TEHAMA. Hivyo basi, TEHAMA inatoa fursa kwa taaluma kuendelea. Hata hivyo, TEHAMA pia inazua changamoto ambazo lazima kila taaluma ikumbane nazo. Jamii sasa imeingia katika kipindi cha matumizi ya TEHAMA katika utafutaji na upatikanaji wa data, uchakataji na uwasilishaji wa habari, na matumizi ya matokeo ya utafiti. Taaluma ya elimu ndiyo ambayo imeathiriwa sana na maendeleo ya teknolojia na mawasiliano. Athari zinajitokeza katika upangaji, utekelezaji, utafiti, na uwasilishaji. Kwake, TEHAMA ndio uti wa mgongo wa elimu na maendeleo ya jamii. Elimu imeathiriwa na TEHAMA kwa njia kuu nyingi, lakini hasa kwenye mada zinazofundishwa na namna ufundishaji na ujifunzaji unavyofanyika. Ni kupitia elimu ambapo TEHAMA imeathiri jamii. TEHAMA kwa sasa ni kiungo muhimu cha elimu na maendeleo ya mwanadamu kwa kuwa ndiyo humwelekeza kufanya utafiti, kukusanya data, kuchanganua na kuwasilisha matokeo, pamoja na kuyawasilisha katika jamii. TEHAMA ni muhimu katika ufunzaji, ujifunzaji na ushirikiano wa kitaaluma. Hii ina maana kwamba miundombinu ya TEHEMA inahitaji kuwapo katika vyuo vikuu ili walimu na wanafunzi waitumie katika shughuli za ufundishaji na ujifunzaji. Katika elimu ya Kiswahili, TEHAMA inaweza kurahisisha ufundishaji na ujifunzaji wa stadi za lugha hii. Ufanisi wa TEHAMA katika elimu ya Kiswahili unategemea upatikanaji, matumizi, ufahamu na umuhimu. Vyuo vikuu vina jukumu la kuhakikisha kwamba TEHAMA inapatikana kwa urahisi kwa watumiaji wake. Hii ina maana kwamba, kompyuta zinazofaa zipatikane kwa urahisi pale zinapostahili kuwa wakati zinahitajika. Kwa mfano, katika maktaba za vyuo vikuu kompyuta zipatikane kwa urahisi na kwa njia ya kutumiwa na wanafunzi na walimu wao. Hili ni muhimu siyo tu kwa kutafuta data, lakini pia kwa kuwasiliana na wahusika wengine katika mchakato wa utafiti. Mbali na maktaba, vilevile pana haja ya kuwa na maabara ya TEHAMA iliyo na vifaa na nyenzo muhimu. TEHAMA itafanikiwa zaidi pale ambapo kuna mawasiliano ya mtandao. Intaneti ni msingi wa utafiti. Haya ni majukumu ambayo vyuo vikuu havina budi kuhakikisha yanatekelezwa ili kuwawezesha wanafunzi na watafiti wengine kutekeleza wajibu wao wa kiutafiti ipasavyo. Hivyo basi, TEHAMA ipatikane darasani, maktabani, katika maabara na hata nyanjani. Hali hii inaonyesha matumizi pevu ya TEHAMA katika ufundishaji wa Kiswahili, utafiti wa Kiswahili, uchanganuzi na uwasilishaji wa matokeo ya utafiti wa Kiswahili, pamoja na usambazaji wa matokeo ya utafiti. Kutokana na maelezo hapo juu, wanafunzi waeleweshwe kwamba TEHAMA ni msingi wa taaluma na kiungo kikuu katika mitaala ya Kiswahili katika vyuo vikuu. TEHAMA inatoa fursa ya kupatikana data na habari kuhusu elimu ya Kiswahili. TEHAMA inaweka msingi wa kujenga elimu ya Kiswahili iliyo madhubuti na isiyo tetereka kitaaluma. TEHAMA ni nguzo kuu katika ufundishaji na ujifunzaji wa Kiswahili. Wanafunzi na walimu wanahitaji ufahamu wa TEHAMA na matumizi yake ili wafanikiwe katika shughuli zao. TEHAMA ni muhimu kwa ufanisi wa elimu ya Kiswahili. Katika ngazi ya chuo kikuuu, miundo-mbinu ya TEHEMA inahitajika – ya kutosha na inayofaa. TEHAMA inarahisha upangaji na utekelezaji wa elimu ya Kiswahili. Kwa walimu na wanafunzi, wanahitaji TEHAMA ili kufanikisha majukumu waliyo nayo, ndani na nje ya vyuo vikuu. Elimu ya Kiswahili itakuwa bora zaidi ikitumia TEHAMA. Kazi na majukumu ya walimu na wanafunzi wao yanarahishwa na elimu inavutia. Hapana shaka kwamba Tehama ina mchango mkubwa wa kuendeleza na kufanikisha mitaala ya Kiswahili katika vyuo vikuu vya Afrika Mashariki. Waandishi wa makala pia wameonyesha athari ya TEHAMA kwa elimu ya Kiswahili na nafasi ya mwalimu na mwanafunzi. Hoja kuu inayoendelezwa ni haja na umuhimu wa kumpa mwanafunzi uhuru wa kujiamulia mambo na kujigundulia wakati wa ujifunzaji. Kinachohitajika ni uwezeshwaji wa mwanafunzi. Hoja na haja ya mwalimu kumwezesha mwanafunzi kupitia mabadiliko ya mfumo na mbinu za elimu imechangiwa pia na Shirika la Umoja wa Mataifa linalohusika na Elimu, Sayansi na Utamaduni (UNESCO, 2008) linalosisitiza umuhimu wa TEHAMA kuwa wenzo katika elimu. TEHAMA imeufanya ulimwengu kuwa jukwaa dogo la matukio na mabadiliko. Huu ndio uhalisia wa utandawazi – unahitaji wanadamu kujifunza na kujivumbulia mambo kutoka sehemu mbalimbali kwa kutumia TEHAMA. Elimu ya Kiswahili katika Vyuo Vikuu Enzi ya Utandawazi Dhana ya utandawazi imefafanuliwa kwa njia mbalimbali na wataalamu tofautitofauti. Appadurai (2001: 5) anaueleza utandawazi kuwa mchakato changamano ambao husababisha kutandaa kwa mawazo, falsafa, mitazamo, watu, bidhaa, picha, ujumbe, teknolojia na mbinu. Hivyo basi, utandawazi unajitokeza kuwa mchakato wa kutangamana kwa utamaduni, makundi, mashirika na nchi mbalimbali za ulimwengu. Utandawazi huwaunganisha binadamu kutoka sehemu mbalimbali kwa ajili ya biashara au maslahi ya kibinafsi. Albatach & Knight (2007) wanahusisha utandawazi na mchakato changamano wa sera na utekelezaji wake unaofanywa katika mifumo ya elimu na asasi au watu binafsi. Miongoni mwa matukio ya sera na utekelezaji wa mifumo hiyo ya elimu ni kuanzishwa ufundishaji na ujifunzaji wa lugha za kigeni mbalimbali (Doiz, Lasagabaster & Sierra, 2013). Kam & Wong (2004) wanataja changamoto katika elimu ya lugha ya kigeni kuwa: ukosefu wa vifaa vya kufundishia na kujifunzia; idadi ndogo ya walimu waliofuzu kufundisha lugha kwa wageni; mawasiliano madogo baina ya walimu na wanafunzi wao au miongoni mwa walimu wa lugha za kigeni; pengo la kimawasiliano baina ya wizara husika na asasi zinazotoa mafunzo ya lugha za kigeni. Utandawazi unawezeshwa kupitia mawasiliano ambayo nayo hutegemea lugha. Kuna lugha kuu za dunia ambazo zinaelezwa kuwa ndizo za utandawazi. Athari ya utandawazi inadhihirika katika lugha kama vile Kiswahili. Kiswahili kinakua na kuenea kwa kasi kuwa lugha pekee ya Kiafrika ambayo imeenea sehemu nyingi za ulimwengu. Kuenea kwa kasi kwa Kiswahili kunatokana na utandawazi. Pia, Kiswahili nacho kinachangia utandawazi. Elimu ya Kiswahili katika vyuo vikuu vya Afrika Mashariki inaathiriwa na utandawazi. Kuna mabadiliko na changamoto kutokana na utandawazi wa Kiswahili. Hali hizi zinastahili kudhihirika katika mitaala ya Kiswahili ya vyuo vikuu. Kwa mujibu wa Steger (2013), utandawazi ni hali inayoathiri mifumo mingi ya maisha ya mwanadamu ikiwa ni pamoja na utamaduni na hasa lugha. Naye Crystal (2003) anasema lugha hupata sifa za kiutandawazi inapochaguliwa na nchi nyingine duniani ama kuwa lugha rasmi au lugha inayopendwa kufundishwa katika elimu ya nchi hizo. Kwa sasa, Kiswahili ni lugha rasmi katika Jumuiya ya Afrika Mashariki ambapo inatumiwa katika miktadha rasmi kama vile elimu na vyombo vya habari. Kwa upande mwingine, Kiswahili kinafundishwa katika nchi nyingi duniani. Mbali na elimu, Kiswahili aidha kinatumika katika vyombo vya habari, burudani na mawasiliano ya mitandao ya kijamii. Sifa hizi zinakifanya Kiswahili kuwa lugha ya utandawazi. Wataalamu wanasema kwamba usambaaji wa lugha hautokei katika ombwe tupu (taz. Blommaert, 2010; Fang, 2018; Nieto, 2017). Wakitumia mfano wa utandawazi wa Kiingereza, wataalamu hawa wanadai lugha hupata nguvu na mvuto na hukua kutokana na msukumo wa sababu za kisiasa, kiuchumi na kiitikadi. Lugha ikikua, kuenea na kukubalika na watumiaji, basi huwa si ngeni kwao, bali sehemu ya utamaduni wao na hivyo kutumika katika mawasiliano ya aina mbalimbali (Kachru, 1998; Mahboob, 2009). Kwa mujibu wa wataalamu hao, lugha ikishaenea na kutumika sehemu nyingi, basi sera za upangaji na utekelezaji wa lugha hiyo hazina budi nazo kufanyiwa mabadiliko. Mabadiliko hayo yanaweza kudhihirika katika mitaala pamoja na utafiti unaofanywa. Utandawazi wa Kiswahili una mengi ya kujifunza kutokana na hali hizi. Kuenea kwa kasi kwa Kiswahili pande nyingi za dunia kuna maana kwamba lugha hii inahitaji kufundishwa kwa wageni, nje na ndani ya Jumuiya ya Afrika Mashariki. Suala linalojitokeza hapa ni haja ya wanafunzi hao wa kigeni kuwa na uhuru na mbinu za kujifunza Kiswahili. Hoja hizi za kuwawezesha wanafunzi kujifunza Kiswahili kama lugha ya kigeni zimejadaliwa katika Makala zilizomo katika kitabu hiki. Vilevile, pametolewa mapendekezo ya kuanzisha kozi katika mitaala ya Kiswahili kwa ajili ya wageni. Kwa ujumla, utandawazi wa Kiswahili unahitaji sera na mipango mipya katika mitaala ya lugha hii. Isitoshe, utandawazi umeifanya fasihi ya Kiswahili kunufaika kupitia tafsiri kutoka na kuingia katika lugha hii. Tafsiri ni muhimu kwa kuwa husaidia kuieneza lugha pamoja na utamaduni wake. Kutokana na utandawazi, ufundishaji na ujifunzaji wa lugha umerahisishwa. Elimu ya lugha huchangia kusambaza utamaduni kupitia majukwaa kama vile fasihi. Kwa mfano, kupitia tafsiri, fasihi ya Kiswahili imeenea na kusambaa sehemu kama vile Urusi, Uingereza na Ujerumani. Kwa upande mwingine, tungo za fasihi za ulimwengu zimeingizwa katika Kiswahili na hivyo kutoa mchango mkubwa wa kuuelewa ulimwengu. Kwenye mitaala ya Kiswahili katika vyuo vikuu vya Afrka Mashariki, kunahitajika kozi ambazo zinaangazia Fasihi ya Ulimwengu; Fasihi Linganishi; Tafsiri, Historia na Maendeleo ya Kiswahili na hata Masuala Ibuka, ambapo utandawazi ni miongoni mwake. Jambo lingine la kutiliwa maanani katika suala la utandwazi wa Kiswahili ni kuibuka kwa lahaja za kijamii na kieneo pamoja na lafudhi mbalimbali. Hali hizi ni sehemu ya jumuiya-lugha ya Kiswahili ambayo inahitaji utafiti na ufundishaji. Utandawazi pia unaweza kusaidia sana katika kuandaa na kutekeleza mitaala ya Kiswahili. Kwa sasa inakuwa rahisi kulinganisha miundo, mifumo na ufundishaji na ujifunzaji wa Kiswahili katika sehemu mbalimbali. Walimu na wanafunzi wa Kiswahili wanaweza kushirikiana kwa urahisi kupitia utandawazi na teknolojia ya mawasiliano. Waandishi wa Makala katika kitabu hiki wameonyesha namna Kiswahili kinavyokua na kuendea katika nchi za Jumuiya ya Afrika Mashariki. Aidha, wametoa mifano kuonyesha ukuaji na maendeleo ya Kiswahili duniani. Hali hizi ni muhimu kueleweka kwa wanafunzi na walimu wa Kiswahili, pamoja na wale wanaohusika na kupanga sera kuhusu lugha hii. Sera zinazopangwa zitambue kwamba Kiswahili kinahitaji hadhi ya juu kwa kuwa ni lugha ya dunia na siyo Jumuiya ya Afrika Mashariki pekee. Hata hivyo, hii haina maana kwamba Kiswahili kididimize lugha nyingine za kiasili, au hata kupuuza lugha nyingine za dunia kama vile Kiingereza, Kifaransa, Kireno, Kiarabu, Kihispania na Kichina/Kimadarini. Hizi lugha zote, za kiasili na za kigeni, ni sehemu ya lugha ambazo Kiswahili kinahitaji kutangamana nazo. Kwa maana nyingine, wingi-lugha ni uhalisia wa kimaisha ambao sera ya Kiswahili haina budi kuutambua na kuutumikia kama rasilimali. Kiswahili na Wingi-Lugha katika Jamii Ni vyema kufafanua dhana ya wingi-lugha ili kuweza kuitumia kwa njia inayoeleweka vizuri na kwa urahisi. Kwa mujibu wa Council of Europe (2007), wingi lugha ni dhana yenye maana mbili zinazokaribiana sana: Kwa upande mmoja, wingi-lugha ni hali katika jamii ambapo kuna matumizi ya lugha au aina za lugha mbili au zaidi. Crystal (2006: 409) anadai kwamba wingi-lugha ni hali ya uhalisia katika jamii; na kutumia lugha mbili au zaidi ni jambo la kawaida kwa robo tatu ya wanadamu. Ukweli huu unahitaji kutambuliwa na kushughulikiwa; maana katika jamii ya sasa, uwezo wa kutumia lugha moja tu katika mawasiliano ni jambo linalokwamiza mawasiliano. Ingawa utandawazi unadaiwa kutishia baadhi ya lugha na hata kuchangia kudidimia na kupotea kwa nyingine, hali hiyo inachangia kuongezeka kwa wingi-lugha katika jamii na uwezo wa watu kuwasiliana kupitia lugha mbili au zaidi. Hata hivyo, wingilugha ndiyo sababu ya kuhitajika lugha moja ya mawasiliano mapana. Wingi-lugha na haja ya lugha ya mawasiliano mapana ndizo sababu za kufanya uamuzi na uteuzi. Mambo haya hushughulikiwa kupitia sera ya lugha. Katika jamii za wingi-lugha, aghalabu sera hupangwa na kutekelezwa ili lugha moja ipewe hadhi kutumika katika mawasiliano mapana. Lugha hiyo inaweza kupewa hadhi zaidi kimatumizi na kuteuliwa kuwa rasmi. Kwa hivyo, wingi-lugha unamaanisha kwamba sera zinazoendelezwa ziijali jamii na kumjali mtumiaji binafsi wa lugha zaidi ya moja. Katika makala za waandishi katika kitabu hiki, imehimizwa kwamba Kiswahili kiendelezwe bila kuzipuuza lugha nyingine za kiasili na za kigeni ambazo ni sehemu ya mfumo wa mawasiliano katika jamii. Aidha, imesisitizwa kwamba itakuwa vyema kwa mwanafunzi anayejifunza Kiswahili ajifundishe na lugha nyingine zinazopatikana katika jamii. Hali hii inamaanisha kuwa elimu ya Kiswahili katika vyuo vikuu vya Afrika Mashariki inahitaji kufikiriwa upya ikizingatia uhalisia huo. Castells (2000) anasema kwamba kuna uhusiano wa moja kwa moja baina ya lugha ya mawasiliano na uchumi na maendeleo katika enzi ya utandawazi. Mifumo na michakato ya utandawazi inasababisha haja ya mawasiliano ya kijamii: kibinafsi; kitaifa; kikanda na kiulimwengu. Hivyo, jamii-lugha inaweza kuwa mahali kama vile chuo kikuu, mji, nchi au hata ukanda kama vile JAM au bara zima la Afrika. Kwa upande mwingine, wingi-lugha hurejelea uwezo alionao mtu binafsi kutumia lugha au aina za lugha mbili au zaidi. Hata hivyo, kuwapo wingi-lugha wa kijamii hakuna maana kwamba kila mwanajamii ana uwezo wa kutumia lugha zaidi ya mbili. Katika mantiki hii, mwanafunzi anaweza kutumia lugha mbili au zaidi lakini mwalimu wake akawa na uwezo katika lugha moja pekee. Kiswahili kina dhima mbalimbali katika Nchi Wanachama wa Jumuiya ya Afrika Mashariki na nje ya ukanda huu. Hii ina maana kwa kuna imani, falsafa na mitazamo tofautitofauti kuhusu lugha hii. Hali hizi zinadhihirika kupitia sera kuhusu Kiswahili. Kiswahili kina nafasi zifuatazo: ni lugha ya mawasiliano mapana na ambayo imependekezwa kuwa rasmi katika JAM; ni lugha ya taifa katika baadhi ya nchi za JAM; na ni lugha ya taifa na rasmi katika nchi nyingine. Hakuna nchi au mahala amapo Kiswahili ndiyo lugha pekee inayotumika. Kiswahili kinatumiwa na kuendelezwa katika mazingira ya wingi-lugha. Hii ina maana kwamba elimu ya Kiswahili inatokea katika hali na mazingira ambayo yanatambua kwamba lugha zina nafasi na dhima mbalimbali. Hali hizi, pamoja na falsafa na mtazamo, zinasababishwa na historia na siasa na hudhihirika kupitia sera ya lugha kwa jumla, na hasa sera kuhusu Kiswahili. Sera ya Kiswahili na sera ya lugha ni matokeo ya sera ya elimu na sera ya taifa. Kutokana na nguvu na misukumo ya utandawazi, jamii nyingi duniani zina hali ya wingi-lugha. Hata hivyo, siyo kila lugha inatumiwa kwa namna moja. Hii ndiyo sababu ya kuandaa sera ya lugha ili kubainisha dhima na majukumu ya lugha mbalimbali katika jamii. Huu ndio umuhimu wa sera ya lugha. Sera ya lugha inajali maslahi ya mtumiaji binafsi na yale ya taifa lake katika muktadha wa maendeleo na matukio ya kiutandawazi kama vile uhamiaji, usafiri na haja ya mawasiliano katika ngazi tofautitofauti. Kwa upande wake, sera ya elimu ya lugha inafaa kuzingatia stadi na mbinu zinazohitajika kwa ajili ya mawasiliano. Hali hizi zinatakiwa kuonekana katika mitaala ya elimu ya vyuo vikuu. Pia, elimu ya Kiswahili katika vyuo vikuu vya Afrika inastahili kuendeleza dhana ya ushirikiano baina ya lugha hii na lugha nyingine. Kuwa lugha rasmi na kuteuliwa kuwa lugha ya mawasiliano mapana zisiwe sababu za Kiswahili kuwa tishio kwa lugha nyingine za Ki-Afrika au kwa lugha nyingine za kimatumizi katika jamii. Uteuzi wa Kiswahili kuwa lugha ya JAM umetokana na sababu za kihistoria, kisiasa na kiutekelezaji. Ni kutokana na sababu hizo na umuhimu wa Kiswahili ambapo vyuo vikuu vinatarajiwa kutekeleza wajibu mkubwa wa kukifundisha. Kama walivyosema waandishi wa makala, Kiswahili kinatokea katika hali na mazingira tofauti katika Nchi Wanachama wa JAM. Kiswahili si lugha ya kigeni katika nchi hizo, ni miongoni mwa lugha za taifa na ni lugha ya Jumuiya. Kwa hivyo, Kiswahili hakifundishwi kama lugha ya kigeni katika Nchi Wanachama wa JAM. Mifumo ya elimu katika Nchi Wanachama wa JAM haina budi kuandaa elimu muafaka ya Kiswahili. Vyuo vikuu vina jukumu kubwa la kutekeleza hapa. Mbali na mitaala ifaayo, masuala ya sera ya Kiswahili, walimu na vifaa hayawezi kufumbiwa jicho. Pana haja ya kuwekwa mkakati kabambe wa kufanikisha elimu ya Kiswahili katika vyuo vikuu ili kuhakikisha viwango na ubora wa mbinu na stadi za kimawasiliano. Isitoshe, vyuo vikuu vinahitaji kudhihirisha kwamba Kiswahili kinaweza kutumika pamoja na lugha nyingine bila tatizo. Lugha hii imepewa hadhi ya juu kwa sababu za siasa za kanda. Garcia (2009) anasema kwamba kutokana na hali ya wingi-lugha katika jamii na haja ya uteuzi na matumizi ya lugha mbalimbali, taaluma ya elimu ya lugha ilianza kutiliwa maanani katikati ya karne ya ishirini. Haja kuu ilikuwa kutambua kuongezeka kwa lugha za mawasiliano kutokana na dharura za kiutandawazi pamoja na kusisitiza haki ya lugha kama utambulisho wa mwanadamu. Sera ya lugha na sera ya elimu ya lugha ni masuala yanayohitaji wataalamu kuyashughulikia na kuyatekeleza. Masuala haya ni ya kitaaluma kwa kuwa huwezi kutenganisha lugha na siasa za nchi, falsafa ya maendeleo na wadau kama vile wanasiasa, wazazi, walimu na wanafunzi. Si kila mtu anaweza kufanikisha sera ya elimu ya lugha. Ziegler (2013) anadai kwamba walimu wa lugha wana umuhimu mkubwa sana wakilinganishwa na walimu wengine katika jamii. Hali hii inatokana na umuhimu wa lugha kwa mawasiliano na kuhifadhi na kuendeleza utamaduni wa jamii. Mwalimu wa lugha huwa anashughulikia mambo mengi zaidi ya mawasiliano tu. Ufundishaji wa lugha moja katika muktadha wa wingi-lugha unahitaji mbinu na maarifa ya hali ya juu. Hali hii inakuwa tata zaidi pale wanafunzi hutumia zaidi ya lugha moja na jamii inaendeleza na kutumia lugha mbili au zaidi. Katika hali hii, mwalimu wa lugha hukumbana na changamoto kama vile kuwapo kwa zaidi ya lugha moja darasani au katika jamii na haja na matumizi ya lugha mbalimbali. Ni katika muktadha huu ambapo maandalizi ya wataalamu wa Kiswahili yanahitajika. Mafundisho ya Kitaaluma kwa ajili ya Elimu ya Kiswahili Kitabu hiki kimejikita katika suala la kuimarisha elimu ya Kiswahili katika vyuo vikuu kupitia kuhuisha mitaala. Dhana kuu katika makala zote ni hoja na haja ya kuhuisha mitaala ya Kiswahili katika vyuo vikuu vya Afrika Mashariki. Uhuishaji wa mitaala hauwezi kufanikiwa bila kuwahusisha walimu wakiwa ndio wataalamu ambao elimu ya Kiswahili inawategemea. Isitoshe, uhuishaji wa mitaala unawalenga wanafunzi na kile wanachofundishwa. Wataalamu ndio nguzo kuu katika elimu ya Kiswahili katika vyuo vikuu vya Afrika Mashariki. Kwa mfano, walimu ndio ambao hufanikisha mitaala ya Kiswahili kupitia mafunzo na kuwasilisha maarifa, mbinu na thamani ya Kiswahili. Lakini nini maana ya wataalamu wa Kiswahili mintarafu ya elimu ya Kiswahili katika vyuo vikuu vya Afrika Mashariki? Maelezo ya Pokewitz (1994) yanatusaidia kuielewa dhana hii na namna inavoweza kutumiwa katika maendeleo ya elimu ya Kiswahili. Pokewitz (uk. 2) anasema kwamba suala la utaalamu linategemea sera. Dhana hii haina maana moja kila mahali: maana ni tofauti kutegemea muktadha wa wakati na mahali, pamoja na kuzingatia mamlaka za kiutawala na wadau (taz. Burrage & Tortsendahl, 1990). Taaluma yoyote ile inatambulika kwa sifa kama vile uhuru wa wahusika; ujuzi na maarifa maalumu; vyeo na mishahara; madaraka na uwezo; mamlaka ya kisheria na kiutawala; maadili ya kutenda kazi; huduma muhimu kwa jamii; na vyama vya kitaaluma. Uzingatiaji wa misingi hii utasaidia kuimarisha hadhi ya taaluma na kufanikisha utendaji kazi. Mtaalamu anatarajiwa kuwa na sifa za ujuzi wa kutumia stadi changamano zinazohusiana na maarifa kuhusu uwanja fulani na jinsi ya kuitumia elimu yake kwa ajili ya kuiendeleza jamii. Si kila mtu ana uwezo huo (mf. Hughes 1965; Hodson & Sullivan 2002). Mtaalamu anatambuliwa kutokana na mafunzo aliyoyapata na cheti cha uthibitisho wa kufaulu. Mtaalamu husoma, hutathminiwa na hupewa cheti cha kuonyesha kwamba amefaulu. Collins (1979) anasema ni haramu kwa mtu yeyote yule kudai kuwa mtaalamu bila sifa hizo. Sifa hizo ndivyo vigezo vinavyomtambulisha na kumtofautisha mtaalamu na mtu asiye mtaalamu. Hughes (1965); Etzioni (1969) na Abbott (1988) wanaeleza kwamba kwa muda mrefu, taaluma kama vile za udaktari, uchoraji na uwanasheria zilimhitaji kila mtaalamu kuangika na kuonyesha vyeti vyake vya kufaulu kitaaluma. Wakati wa kufikiria suala zima la taaluma ya elimu, ni muhimu kuzingatia kwamba Kiswahili kitaendela tu pale ambapo wataalamu wake watadhihirisha kwamba wamefaulu. Hata wasipoangika na kuonyesha vyeti vyao, umahiri wao udhirike katika kutekeleza mitaala. Mbali na mafunzo ya ualimu, taaluma ya elimu inaweza kuwaingiza wataalamu wengine ambao wangependa kuchangia kuiendeleza. Kuna wale ambao wanafundisha lakini si walimu kitaaluma. Wataalamu kama hawa wanaweza kunolewa ili kuwafanya bora katika utendaji kazi wao. Tofauti na maandalizi ya taaluma ya walimu, mafunzo kwa ajili ya kuwaingiza wataalamu wengine kwenye taaluma ya elimu yanaweza kuwa ya muda mfupi na yasiyo na mitihani mingi. Aghalabu wale wanaofundisha na ambao si walimu kitaaluma huwa wamefuzu katika taaluma nyingine. Kwa mfano, kuna wataalamu waliosomea Sanaa ya Kiswahili na wakabobea na hata kuzamia uwanja maalumu wa Kiswahili, lakini bado hawana misingi ya taaluma ya ualimu. Wataalamu kama hawa wanahitaji kunolewa tu kwenye mbinu na njia za ufundishaji na siyo masuala ya kimsingi ya Kiswahili. Murnane n.w. (1991) wanasema kwamba suala la kujiimarisha kitaaluma limejitokeza kuwa na umuhimu mkubwa katika elimu. Lengo ni kujiimarisha katika taaluma. Elimu ya lugha inahusu mambo mawili ya kimsingi yanayohusiana: elimu pamoja na lugha. Mtaalamu anaweza kuwa na ufahamu na ujuzi wa sarufi na isimu lakini asiwe na maarifa ya kuwasilisha anachokifahamu kwa wanafunzi. Aidha, kutokana na umuhimu wa elimu katika jamii, taaluma hii inafanyiwa mageuzi na mabadiliko ya mara kwa mara. Ni muhimu kwa kila mwalimu kuyaelewa mabadiliko hayo na athari zake kwa taaluma. Hall (1968); Wallace (1994) na Hodson & Sullivan (1995) wanadai kuwa haitoshi kuwa mtaalamu amefaulu na kufuzu; ni muhimu kujiendeleza kitaaluma kupitia mafunzo ya mara kwa mara. Hii ni kwa sababu utaalamu hukua na kubadilika. Mafundisho ya aina hii humwezesha mtaalamu kujifunza mambo mapya ikiwa ni pamoja masuala-ibuka katika taaluma kama vile matumizi ya teknolojia. Hivyo, ni muhimu kwa vyuo vikuu kuwawezesha wataalamu wa Kiswahili kujiendeleza kitaaluma. Ikiwezekana, wataalamu hao wapewe zawadi kama vile kupandishwa vyeo au hata kuongezewa mishahara. Msingi mwingine muhimu ni kudhihirisha ufahamu wa sera na michakato kuhusu elimu. Larson (1977) na Friedson (1986) wanahoji kwamba sifa kuu ya mtaalamu ni uwezo wa kudhihirisha ufahamu na kutekeleza mambo kitaaluma. Mamlaka ya mtaalamu huonekana katika utendaji kazi kwa uhakika na kwa ufanisi. Kwa hivyo, katika elimu ya Kiswahili inatarajiwa walimu waonyeshe kwamba wanaielewa taalauma yao na wanaweza kuiendeleza. Suala la mageuzi kwa mitaala lifanywe na wataalamu walioko vyuoni, kwa kushirikiana na wadau wengine. Hawa ndio wahusika wakuu katika elimu ya Kiswahili na wanastahili kuwa mstari wa mbele kuiendeleza badala ya kuachia jukumu hilo kwa watu walio tu na utashi na siyo utaalamu. Msisitizo kuhusu uzingatiaji wa taaaluma unatokana na mabadiliko yanayotokea katika mfumo wa siasa, utamaduni na uchumi katika jamii. Kote duniani, taaluma ya elimu nayo imekuwa ikipitia ukuaji mkubwa kwa minajili ya kutekeleza wajibu wake muhimu katika jamii. Asemavyo Pokewitz (uk. 3), walimu wanastahili kutekeleza majukumu yao wakiwa huru, wakizingatia maadili na kwa kuwajibika. Haya yatafanyika tu pale ambapo walimu watajiimarisha na kujiendeleza kitaaluma ili watekeleze mitaala. Takribani makala zote zimependekeza uhuishaji wa mitaala ya Kiswahili katika vyuo vikuu vya Afrika Mashariki. Je, walimu nao watatayarishwa vipi kwa mabadiliko na mageuzi hayo? Bila ya maandalizi muafaka ya walimu, elimu ya Kiswahili katika vyuo vikuu itakumbwa na migogoro. Kwa mfano, kwa muda mrefu, walimu wamefundishwa kufuata kanuni ambazo zimekuwa ni kama sheria katika ufundishaji wao. Katika maandalizi ya walimu, msisitizo umetiliwa kwa masuala ya kuzingatia wakati wa kipindi cha Kiswahili kama vile: Somo; Lengo; Madhumuni; Muda; Hatua; Majukumu ya mwalimu na mwanafunzi; Nini kifanyike wakati gani; Mahala pa kusimama; namna ya kuwasilisha somo, nk. Hata ingawa hali hizi hutokea kwa walimu wa shule za upili na shule za msingi, si nadra kutokea katika vyuo vikuu. Taaluma ya ualimu inakuwa kama uzingatiaji wa kanuni tu. Je, hali hii iruhusiwe kuendelea hivyo? Mpaka lini? Hakuna taaluma isiyokuwa na maadili yake. Elimu ina miongozo na kanuni za kuzingatiwa. Vivyo hivyo, elimu ya Kiswahili inastahili kuimarishwa kwa kuzingatia kanuni na taratibu zenye lengo la kufanikisha majumu ya vyuo vikuu katika jamii. Taaluma ya Kiswahili inahitaji kusisitiza haja ya kuzingatia mabadiliko yanayotokea katika jamii na ambayo yana athari kubwaa kwa elimu ya vyuo vikuu. Sifa mojawapo muhimu katika maendeleo ya jamii ni kufanya tathmini ya mifumo ya maendeleo pamoja na kuchukua hatua za kuiimarisha. Miongoni mwa hatua hizo katika elimu ni uhuishaji wa mitaala. Mitaala inawategemea walimu. Mitaala inastahili kuwa hai kwa maana ya kuweza kufanyiwa marekebisho kutegemea mahitaji na mabadiliko ya kijamii. Mitaala isiwe mikatale. Taaluma ya elimu inahusu uteuzi, upangaji na tathmini ya maarifa. Walimu na wanataaluma wengine wa Kiswahili ndio ambao watafanikisha elimu ya Kiswahili siyo tu katika vyuo vikuu, bali pia katika ngazi nyingine za elimu na nyanja nyingine za maendeleo na matumizi ya Kiswahili. Maandalizi ya wataalamu hao ni muhimu kwa lengo la kufanikisha ufundishaji na ujifunzaji wa Kiswahili katika vyuo vikuu vya Afrika Mashariki. Maandalizi kitaaluma ni jumla ya shughuli zinazofanywa kabla ya, wakati wa na baada ya walimu kufuzu kutokana na programu za mafunzo mbalimbali wanayopitia. Hatua ya kimsingi katika ngazi ya maandalizi ya mwalimu wa Kiswahili ni kutayarishwa programu au mtaala ufaao wenye kozi mbalimbali zinazozingatia matakwa na mahitaji ya chuo kikuu na jamii. Maandalizi ya kitaaluma kwa mwalimu ni jambo la kimsingi kwa mfumo mzima wa elimu na haswa elimu ya Kiswahili katika chuo kikuu. Katika makala zilizoandikwa, imependekezwa kwamba walimu wa vyuo vikuu wanahitajika kuwa wenye viwango vifaavyo na waliofuzu ili waweze kufundisha na kuwaelekeza wanafunzi wao ipasavyo. Hivyo basi, mapendekezo ya kufanyia mitaala ya Kiswahili mabadiliko na marekebisho yanahitaji pia kuzingatia maandalizi ya kitaaluma ya walimu. Miongoni mwa masuala yanayohitaji kuzingatiwa ni pamoja na: Uwezo wa kujifunza masuala-ibuka na kuyafundisha katika muktadha wa mabadiliko makubwa ya kijamii; Mbinu na mikabala mipya ya kufundisha elimu ya Kiswahili inayohusisha na kujumuisha masuala na vipengele mbalimbali; Majukumu tofautitofauti katika elimu ya Kiswahili nje na ndani ya darasa; iv. Mageuzi na mabadiliko yanayotokea katika taaluma ya elimu; Mfumo wa ufundishaji kutegemea mahala na nyakati mbalimbali; Mfumo wa kutathmini elimu ya Kiswahili; vii. Umuhimu wa utafiti katika elimu ya Kiswahili; viii. Muda wa maandalizi ya wataalamu wa Kiswahili; Kiwango cha kutathmini utaalamu katika Kiswahili. Juhudi za kuimarisha viwango na ubora wa wataalamu wa Kiswahili zinategemea mabadiliko yanayotokea katika jamii, haswa malengo ya maendeleo ya kila taifa. Kila Nchi Mwanachama wa JAM ina malengo ya kitaifa kwa jumla na ina malengo mahsusi ya elimu. Ni katika muktadha huo ambapo maandalizi ya kitaaluma yanahitaji kuzingatiwa. Huenda pasiwe na mtaala mmoja wa kuwaandaa wataalamu wa Kiswahili katika nchi zote, lakini kuna mambo ya kimsingi ambayo hayana budi kuzingatiwa. Hayumkiniki kwamba kila nchi itawaandaa wataalamu kwa namna inavyotaka yenyewe: maslahi ya nchi yasiwekwe mbele ya misingi ya kitaaluma. KAKAMA ina wajibu wa kusaidia kuimarisha taaluma ya elimu ya Kiswahili katika vyuo vikuu vya Afrika Mashariki. Hali hii imefafanuliwa katika Utangulizi wa kitabu hiki. KAKAMA itajitahidi kukusanya data kuhusu hali na mustakabli wa Kiswahili katika Nchi Wanachama wa JAM, ikiwa ni pamoja na elimu ya Kiswahili katika vyuo vikuu. Data kutoka vyuo vikuu itaonyesha hali halisi ya maendeleo ya taaluma ya Kiswahili katika JAM. Marejeleo Abbott A (1988) The System of Professions: An Essay on the Division of Expert Labour. Chicago: University of Chicago Press. Albatach, Philip G. & Knight, J. (2007). The Internationalization of Higher Education: Motivation and Realities. Journal of Studies in International Education, 11 (3/4), 290-305 Anderson, L. & Krathwohl, D. (Wah.). (2001). A Taxonomy for Learning, teaching, and assessing: A revision of Bloom’s taxonomy of educational objectives. New York: Longman. Anfara, V. A., & Mertz, N. T. (wah.) (2006). Theoretical Frameworks in Qualitative Research. Thousand Oaks, CA: Sage. Appadurai, Arjun. (2001). Globalization. Durham, NC: Duke University Press. Blommaert, J. (2010). The Sociolinguistics of Globalization. Cambridge, New York: Cambridge University Press. Boss, P. G., Doherty, W. J., LaRossa, R, Schumm, W. R. & Steinmetz, S. K., (Wah.) (1993). Sourcebook of Family Theories and Methods: A Contextual Approach. Burrage, M. and Torstendahl, R., Wah. (1990a) Professions in Theory and History: Rethinking the Study of the Professions. London: Sage. Burrage M and Torstendahl R (wah) (1990b) The Formation of Professions: Knowledge, State and Strategy. London: Sage. Castells, M. (2000) The Rise of the Network Society. Oxford: Blackwell. Cheng, M. M. H., Cheng, A. Y. N. & Tang, S. Y. F. (2010): ‘Closing the Gap between the Theory and Practice of Teaching: Implications for Teacher Education Programmes in Hong Kong’. Journal of Education for Teaching, Juz. 36, Na. 1, kr. 91-104. Collins R (1979) The Credential Society: An Historical Sociology of Education and Stratification. New York: Academic Press. Council of Europe (2007). From Linguistic Diversity to Plurilingual Education: Guide for the Development of Language Education Policies in Europe. Strasbourg: Council of Europe. Crystal, D. (2003). English as a Global Language. 2nd Ed. Cambridge: Cambridge University Press. Damanpour, F., (1991). ‘Organizational Innovation: A metaanalysis of effects of determinants and moderators’. Academy of management journal, Juz.34, Na.3 Damanpour, F., & Evan, W. M. 1984. ‘Organizational innovation and performance: The problem of Organizational Lag’. Administrative Science Quarterly, 29: 392-409. Darling-Hammond, L. (2006): Constructing 21st-century Teacher Education. Journal of Teacher Education, Juz. 57, Na. X, uk. 1-15. Doi, Aintzane, Laasagabaster, David & Sierra, Juan Manuel (wah.) (2013). English-Medium Instruction at Universities: Global Challenges. Bristol, UK: Multilingual Matters Etzioni A (1969) The Semi-Professionals and their Organization: Teachers, Nurses and Social Workers. New York: Free Press European Commission. (2003). Promoting Language Learning and Linguistic Diversity: An Action Plan 2004–2006 COM(2003) 449. Brussels, Belgium: European Commission. Fang, F. (2018a). ‘Ideology and Identity Debate of English in China: Past, Present and Future’. Asian Englishes, 20(1), pp.15–26. Fang, F. (2018b). ‘Review of English as a Medium of Instruction in Chinese Universities Today: Current Trends and Future Directions’. English Today 34(1), pp. 32–3. Freidson, E. (1983) ‘The Theory of Professions: State of the Art’. In: Dingwall R and Lewis P (eds) The Sociology of Professions. London: Macmillan. Garcia, O. (2009) Bilingual Education in the 2Ist Century: A Global Perspective, Maiden, MA; Wiley/Blackwell. Goodlad, John (1979). Curriculum Inquiry: The Study of Curriculum Practice. New York, London, New Delhi: McGraw- Hill. Hall, R. (1968). “Professionalization and Bureaucratization.” American Sociological Review, 33: 92–104. Hernandez, Ronald M. (2017). ‘Impact of ICT on Education: Challenges and Perspectives’,Journal of Educational Psychology.Vol. 5 pp. 337-347 Hiim, H. (2007). ‘A Strategy for Practice Based Education and Research, Built on Experience from Educating Vocational Teachers’. Katika: Ponte, P. & Smith, B. (Wah.). The Quality of Practitioner Research. Rotterdam: Sense Publishers,97–114. Hodson, R. and Sullivan, T.A. (2002). The Social Organization of Work. Belmont, CA: Wadsworth/Thomson. Israel, S. (Mh.). (2005). Metacognition in Literacy Learning. Mahwah, NJ: Erlbaum. Johnson R. B, & Christensen L.B. (2007). Educational Research: Quantitative, Qualitative and Mixed Approaches. NY: Sage Publications. Jones, Nicola, and Cora Walsh (2008) Policy Briefs as a Communication Tool for Development Research. Overseas development institute (ODI). Kachru, B. (1998). English as an Asian Language. Links & Letters, 5, 89-108. Kam, Ho, Wah, & Wong, Y.I. Ruth (wah.) (2004). English Language Teaching in East Asia Today: Changing Policies and Practices. Singapore: Eastern University Press. Knight, K. E. 1967. ‘A Decsriptive Model of the Intra-Firm Innovation Process’, The Journal of Business. University of Chicago Press, Vol. 40. Pp. 478-487 Korthagen, F., Loughran, J. & Russell, T. (2006): Developing fundamental principles for Teacher Education Programs and Practices. Teaching and Teacher Education, Juz. 22, uk. 1020-1041. Larson MS (1977) The Rise of Professionalism. Berkeley: University of California Press Leedy, P. D. & Ormrod, J. E. (2005). Practical Research: Planning and Design (tol. 8). Pearson Educational International and Prentice Hall: New Jersey. Leonard, D., & Rayport, J. F. (1997), ‘Spark Innovation Through Empathic Design’, in Harvard Business Review, 75(6), 102-113 Mahboob, A. (2009). ‘English as an Islamic language: A Case Study of Pakistani English’. World Englishes 28(2), 175–189. Markides, C. C. (1998). All the Right Moves: A Guide to Crafting Breakthrough Strategy. Meyer, C. Relentless Growth. New York: The Free Press. McMillan, J.H. & Schumacher S. (2000). Research in Education: A Conceptual Introduction. London: Longman. Murnane, R., Singer, J., Willett. J., Kemple, J., and Olsen, R. (Eds.) (1991). Who Will Teach?: Policies That Matter. Cambridge, MA: Harvard University Press. Nieto, S. (2017). Language, Culture, and Teaching: Critical Perspectives. Abingdon: Routledge. Niss, M. (2006). The Concept and Role of Theory in Mathematics Education. Paper presented at Norma 05, Trondheim Pokewitz, Thomas (1994).’Professionalization in Teaching and Teacher Education: Some Notes on Its History, Ideology and Potential’, ktk Teaching and Teacher Education, Juz. 10, Na. 1 kr. 1-14 Pring, Richard (1997). Education and Training: the prevocational tradition (in) Stanton, G. and Richardson, W. wah. Qualifications for the Future: A study of tripartite and other divisions in post-16 education and training. London: Feda Report Na.5, Juz.2. Punia, R. S. (1992). ‘Research on Teachers’ Planning and Its Use in Curriculum, Staff and Institute Development. The University of Bath’: Unpublished M. Phil Dissertation. Sears, James T. and Marshall, J. D. (2000) Generational Influences on Contemporary Curriculum Thought. Journal of Curriculum Studies, Juz.32, Na. 22. (Kr.199-214). Sieburth, M. (1992). Models and Practices of Curriculum Change in Developing Countries. Comparative Education Review. May 1992, kr. 175-193. Steger, M. (2013) Globalization: A Very Short Introduction. Oxford, United Kingdom: Oxford University Press. Stenhouse, Lawrence (1975). An Introduction to Curriculum Research and Development. London: Heinemann. Sternberg, R. J., (2008). ‘Applying Psychological Theories to Educational Practice’, ktk American Educational Research Journal, Vol. 45. Issue 1 kr. 150-165 Stofflett, R. T. & Stoddart, T. (1994): ‘The ability to Understand and Use Conceptual Change Pedagogy as a Function of prior Content Learning Experience’. Journal of Research in Science Teaching, Juz. 31, Kr. 31-51. Suppes, F. (1974). ‘The Place of Theory in Educational Research’. Educational Researcher, 3, Kr. 3-10. Tooley, J. and Darby, D. (1998). Educational Research – A Critique. London, Office for Standards in Education. Tushman, M. & David Nadler, (1986) ‘Organization for Innovation’ in California Mnagement Review. Volume: 28 issue: 3, pp. 74-92 UNESCO. (2008). http://www. unesco.org/en/competency standards-teachers. Imenukuliwa Julai 22. Utterback, James M & William J Abernathy (1975). ‘A Dynamic Model of Process and Product Innovation’ ktk Omega, vol. 3, issue 6,pp. 639-656 Wallace, J. (1994). ‘Organizational and Professional Commitment in Professional and Nonprofessional Bureaucracies’. Paper presented at the annual meeting of the American Sociological Association, Los Angeles, CA. WHO. (2014). Disseminating the Research Findings, Geneva. Ziegler, Gudrun D.S. (2013): ‘Multilingualism and the Language Education Landscape: Challenges for Teacher Training in Europe’. Institut National des Sports. Waandishi wa Makala Caroline Asiimwe Mhadhiri wa Kiswahili katika Chuo Kikuu cha Makerere John Hamu Habwe Profesa wa Kiswahili katika Chuo Kikuu cha Nairobi Clara Momanyi Profesa wa Kiswahili katika Chuo Kikuu cha Kikatoliki cha Mashariki mwa Afrika Aidah Mutenyo Mhadhiri wa Kiswahili katika Chuo Kikuu cha Kabale Judith Mwavali Mwanafunzi wa Uzamili wa Kiswahili katika Chuo Kikuu cha Kisii Pamela Ngugi Mhadhiri Mwandamizi wa Kiswahili katika Chuo Kikuu cha Kenyatta Carren Nyandiba Mhadhiri Mwandamizi wa Kiswahili katika Chuo Kikuu cha Rongo Isaac Ipara Odeo Profesa wa Kiswahili katika Chuo Kikuu cha Kibabii Jane Oduor Mhadhiri Mwandamizi wa Isimu katika Chuo Kikuu cha Nairobi Kenneth I. Simala Profesa wa Kiswahili katika Chuo Kikuu cha Sayansi na Teknolojia cha Masinde Muliro Sheila Pamela Wandera-Simwa Mhadhiri Mwandamizi wa Isimu katika Chuo Kikuu cha Laikipia 