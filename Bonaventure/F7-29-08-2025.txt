Disclaimer : Ministry of Finance and Planning repository shall be regarded as a publisher and bears no  liability for any damage upon using contents of the repository.  Budget Documents  MoFP Budget  2010-06  Hotuba ya Wizara ya Fedha na Mipango  ya Makadirio ya Mapato na matumizi 2010-2011.  Tanzania, Jamhuri ya Muungano  Wizara ya Fedha na Mipango  https://repository.mof.go.tz/handle/123456789/235  Downloaded from Ministry of Finance and Planning Repository 0                                                                         JAMHURI YA MUUNGANO WA  TANZANIA    WIZARA YA FEDHA NA UCHUMI            HOTUBA YA WAZIRI WA FEDHA NA UCHUMI  MHESHIMIWA MUSTAFA HAIDI MKULO (MB)  AKIWASILISHA BUNGENI MAKADIRIO YA  MAPATO NA MATUMIZI YA WIZARA  YA FEDHA NA UCHUMI  KWA MWAKA 2010/11                             Dodoma     JULAI, 2010  UTANGULIZI  1.  Mheshimiwa Spika, kufuatia taarifa  iliyowasilishwa hapa Bungeni na Mwenyekiti wa  Kamati ya Bunge ya Fedha na Uchumi, naomba  kutoa hoja kwamba, Bunge lako Tukufu likubali  kupokea, kujadili na kupitisha Makadirio ya  Mapato, Matumizi ya Kawaida na ya Maendeleo ya  Wizara ya Fedha na Uchumi kwa mwaka wa fedha  2010/11.   2. Mheshimiwa Spika, napenda kuchukua  fursa hii kukushukuru wewe binafsi, Naibu Spika  na Wenyeviti wote wa Kamati za Bunge, kwa  kuendesha majadiliano ya bajeti ya mwaka  2010/11 kwa umakini tangu yalipoanza hadi  sasa.  Aidha, nawashukuru Wajumbe wa Kamati  mbalimbali za Bunge kwa michango na ushauri  waliotoa wakati wa kupitia makadirio ya mapato  na matumizi ya Wizara, Idara na Mikoa. Michango  na ushauri wao utaendelea kuboresha utendaji wa  serikali katika kutoa huduma kwa umma.  3.  Mheshimiwa Spika, vile vile, nitumie nafasi  hii kuwashukuru kwa namna ya pekee Wajumbe  wa Kamati ya Fedha na Uchumi chini ya  Mwenyekiti Mheshimiwa Dkt. Abdallah Omar  1  Kigoda Mbunge wa Jimbo la Handeni kwa maoni,  ushauri na mapendekezo waliyoyatoa. Wizara  imezingatia ushauri na mapendekezo ya Kamati  katika kuandaa hotuba hii, pia napenda kueleza  kuwa maoni hayo pamoja na yale yatakayotolewa  na Waheshimiwa Wabunge wakati wa kujadili hoja  hii yataendelea kuzingatiwa wakati wa utekelezaji  wa bajeti ya mwaka 2010/11.  4.    Mheshimiwa  Spika,  naomba  pia  niwashukuru Naibu Mawaziri wa Wizara ya Fedha  na Uchumi, Mheshimiwa Omari Y. Mzee (Mb.) na  Mheshimiwa Jeremiah S. Sumari (Mb.) kwa  ushirikiano mkubwa walionipa katika kutekeleza  majukumu yangu na pia maandalizi ya bajeti hii.  Aidha, ninawashukuru wafanyakazi wote wa  Wizara na Taasisi zake, chini ya uongozi wa  Katibu Mkuu Bw. Ramadhani M. Khijjah, na  Naibu Makatibu Wakuu Bw. John M. Haule, Bw.  Laston T. Msongole na Dkt. Servacius B. Likwelile,  Makamishna na Wakurugenzi kwa kazi nzuri  wanayoifanya  bila  kuchoka.  Vile  vile,  nawashukuru  wafanyakazi wa Benki Kuu chini  ya uongozi wa Gavana Prof. Benno Ndulu na   wafanyakazi wa Mamlaka ya Mapato Tanzania  chini ya uongozi wa Kamishna Mkuu Bw. Harry  Kitilya kwa kazi nzuri na ushirikiano wao  2  mkubwa. Ninaomba ushirikiano walionipa  uendelee ili Wizara iendelee kutekeleza majukumu  yake kwa ufanisi.  UTEKELEZAJI WA MAELEKEZO YA ILANI YA  UCHAGUZI YA CCM YA MWAKA 2005  5.  Mheshimiwa Spika, katika Ilani ya  Uchaguzi ya CCM ya Mwaka 2005, Wizara ya  Fedha na Uchumi imeelekezwa kujikita katika  kufanya mambo makuu yafuatayo: kusimamia  Uchumi Jumla; kusimamia Bajeti ya serikali;  Kuhakikisha sekta za kipaumbele zinapatiwa  rasilimali fedha; kuboresha sekta ya fedha;  kuboresha huduma kwa wastaafu; na kusimamia  Mashirika ya Umma. Katika kutekeleza Ilani ya  Uchaguzi mafanikio mengi yamepatikana.  6.  Mheshimiwa Spika, katika kipindi cha  miaka mitano (2005 â€“ 2009) uchumi umeendelea  kuimarika na Pato la Taifa lilikua kwa wastani wa  asilimia 7.2 kwa mwaka katika kipindi hicho.  Ukuaji huu wa uchumi ulichangiwa zaidi na  kuongezeka kwa shughuli za kiuchumi katika  sekta za: viwanda; ujenzi; fedha; na mawasiliano  na uchukuzi. Aidha, kutokana na idadi ya watu  Tanzania Bara kukadiriwa kuwa milioni 39.3  3  katika mwaka 2009, pato la wastani la kila  Mtanzania lilikadiriwa kuwa shilingi 682,737.70  mwaka huo sawa na Dola za Kimarekani 517.6  ikilinganishwa na shilingi 441,030.20 mwaka  2005, sawa na Dola za Kimarekani 392.8.   7.  Mheshimiwa Spika, katika kipindi hicho,  Wizara ya Fedha na Uchumi, kupitia Mamlaka ya  Mapato Tanzania (TRA), imechukua hatua  mbalimbali za marekebisho ya sera za kodi na  kubuni vyanzo vipya vya mapato kwa lengo la  kupanua wigo wa kodi.  Hatua hizi ni pamoja na  kuhimiza ulipaji kodi kwa hiari na kusimamia  Sheria za kodi ambazo zimesaidia kuweka  mazingira mazuri zaidi ya uzalishaji na  kurahisisha ukusanyaji wa kodi na kuongeza  mapato ya ndani. Kufuatia maboresho katika  mfumo mzima wa ukusanyaji kodi, mapato ya  ndani ya Serikali yameongezeka kwa asilimia 121  kutoka  shilingi bilioni 2,124.8 mwaka 2005/06  hadi shilingi bilioni 4,688.3 mwaka 2009/10.   Wastani wa makusanyo ya Kodi kwa mwezi  yamefikia shilingi bilioni 390 ikilinganishwa na  shilingi bilioni 177 kwa mwezi mwaka 2005/06.   8.  Mheshimiwa Spika, kuanzishwa kwa   Mfuko wa Dhamana   wa  4  Mikopo kwa  Wafanyabiashara Wadogo na Kati (SME Credit  Guarantee Scheme) ambao  unaratibiwa na  Benki  Kuu  kumeboresha mazingira ya kupata mikopo  kwa wahitaji wa mitaji midogo na ya kati  kutoka  kwenye mabenki na taasisi za fedha.  Tangu  Mfuko huu uanzishwe, jumla ya SMEs 48  zimepata udhamini wa mikopo yenye thamani ya  shilingi bilioni 6.393. Aidha, mikopo hiyo  ilielekezwa katika maeneo ya kiuchumi yafuatayo:  uzalishaji wa chakula, ujenzi, shughuli za hoteli  na utalii, maeneo ya elimu, afya na maji, ufugaji  wa kuku, uvuvi, mawasiliano na usafirishaji.  9.  Mheshimiwa Spika, kuhusu suala la  kuboresha huduma kwa wastaafu mafanikio  yaliyopatikana ni pamoja na kuhamishia huduma  ya malipo ya wastaafu kwenye Mifuko ya Hifadhi  za Jamii. Wastaafu 53,600 ambao wapo kwenye  daftari la pensheni la Hazina, wamehamishiwa  katika Mfuko wa Pensheni wa Mashirika ya Umma  (PPF) na wameanza kulipwa Pensheni zao kupitia  Mfuko huo kuanzia Julai, 2008. Wastaafu ambao  ni askari Polisi na Magereza, wamehamishiwa  kwenye Mfuko wa GEPF tangu Januari, 2009.   Aidha, viongozi wengine wa Kitaifa wanaendelea  kulipwa mafao yao kupitia Hazina. Hadi kufikia  5  Julai, 2009, idadi ya wastaafu waliokuwa kwenye  orodha ya kulipwa pensheni na Wizara ya Fedha  na Uchumi kupitia Mfuko wa PPF, ilifikia 55,051  ikiwa ni ongezeko la wastaafu 1,451. Ongezeko hili  limetokana na wastaafu wapya kutoka Jeshi la  Wananchi wa Tanzania (JWTZ), Usalama wa Taifa  ambao bado hawajajiunga na utaratibu wa Mifuko  ya  Hifadhi ya Jamii pamoja na wastaafu  wanaorejeshwa kwenye daftari la pensheni la  Hazina baada ya kulipwa kwa mkupuo.  10. Mheshimiwa Spika, mafanikio mengine ni  Wastaafu walioko kwenye daftari la Hazina  kulipwa pensheni zao kupitia akaunti binafsi  badala ya utaratibu wa kulipiwa kwenye kaunta  za benki. Utaratibu huo umewawezesha wastaafu  kuchukua fedha zao wakati wowote kwa kutumia  kadi ya ATM. Aidha, Wizara imeendelea kuboresha  utunzaji wa kumbukumbu za wastaafu walioko  kwenye daftari la Hazina kwa kutumia mfumo wa  kompyuta.  Vile vile, Wizara iliendesha Semina za  kikanda, zilizowahusisha waajiri na maafisa  wanaoshughulikia mafao na mirathi katika Wizara  na Mikoa kuhusu wajibu wao wa kushughulikia  mafao ya kustaafu na mirathi.    6  11. Mheshimiwa Spika, katika kubinafsisha  Mashirika ya Umma mafanikio mbalimbali  yamepatikana. Mashirika yaliyobinafsishwa na  kuanza kufanya kazi sasa yanalipa kodi Serikalini  badala ya kutegemea ruzuku kutoka Serikalini;  Wawekezaji kutoka nje wameongezeka kwa  kuwekeza katika mashirika yaliyobinafsishwa;  Teknolojia katika mashirika mengi imeboreshwa  kwa kuweka mifumo mipya na hivyo kuwezesha  kuongeza uzalishaji wa bidhaa bora zaidi.  Watanzania wameendelea kuelimishwa na kupewa  fursa ya kununua hisa na kumiliki mashirika  yaliyobinafsishwa.   12. Mheshimiwa Spika, akiba ya fedha za  kigeni imeongezeka kutoka dola za kimarekani  milioni 2,048.4 sawa na uwezo wa uagizaji wa  bidhaa na huduma kwa miezi 4.8 kwa mwaka  2005 hadi kufikia dola za Kimarekani milioni  3,551.3 mwaka 2009. Kiasi hiki ni sawa na uwezo  wa uagizaji wa bidhaa na huduma kwa miezi 5.6.   13. Mheshimiwa Spika, kwa upande wa  utekelezaji wa Programu ya Maboresho ya  Usimamizi wa Fedha za Umma (PFMRP), Wizara  imepata mafanikio makubwa yakiwemo yafuatayo:  kuboresha uwezo wa ofisi ya Mdhibiti na Mkaguzi  7  Mkuu ikiwa ni pamoja na kusomesha wakaguzi ili  waweze kumudu kazi zao ipasavyo; kuhamasisha  utayarishaji wa hesabu za serikali kwa kutumia  viwango vya kimataifa (IPSAs) hatua ambayo  imewezesha utoaji wa taarifa za hesabu za Serikali  kwa wakati. Aidha, Kamati za Bunge za usimamizi  wa fedha nazo zimewezeshwa kutathimini uwezo  wa usimamizi wa fedha katika Serikali Kuu,  Serikali za Mitaa na Mashirika ya Umma. Wizara  imeendelea kutoa mafunzo kwa wizara nyingine,  Mikoa na Serikali za Mitaa katika kuboresha  uandaaji wa Mipango, Bajeti na utoaji wa taarifa  za utekelezaji.  14. Mheshimiwa Spika, katika kipindi cha  miaka minne (2006 -2009) ya utekelezaji wa  MKUKUTA awamu ya kwanza, uchumi wa  Tanzania uliendelea kuimarika. Uchumi ulikua  kwa wastani wa kiwango cha asilimia 6.9  ukilinganisha na shabaha ya MKUKUTA ya ukuaji  wa kati ya asilimia 6 na 8. Kiwango cha jumla cha  umaskini kilipungua kwa asilimia 2.2.  Aidha, kwa  upande wa viashiria vya kuboresha Maisha na  Ustawi wa Jamii, vifo vya watoto wenye umri chini  ya miaka mitano vimepungua kutoka watoto 112  kati ya 1000 mwaka 2004/05 hadi kufikia watoto  91 mwaka 2008/09. Lengo lilikuwa kupunguza  8  vifo kufikia 79 kati ya watoto 1000. Vifo vya  watoto wachanga chini ya mwaka mmoja  vimepungua kutoka 68 kati ya watoto 1000  waliozaliwa hai mwaka 2004/05 na kufikia 58 kati  ya watoto 1000 waliozaliwa hai mwaka 2008/09.  Kiwango cha uandikishaji wa wanafunzi katika  shule za msingi kimeongezeka kutoka asilimia  96.1 mwaka 2006 hadi asilimia 97.2 mwaka 2008,  dhidi ya lengo la asilimia 99 mwaka 2010. Vile  vile, kasi ya maambukizi ya virusi vya UKIMWI  imepungua kutoka asilimia 7.0 mwaka 2005 hadi  asilimia 5.7 mwaka 2008 ikilinganishwa na lengo  lililowekwa  la asilimia 5.0 mwaka 2010.   MAPITIO YA UTEKELEZAJI WA BAJETI YA  WIZARA KWA MWAKA 2009/10 NA MALENGO  YA MWAKA 2010/11  15. Mheshimiwa Spika, katika kusimamia na  kutekeleza majukumu yake, Wizara inaongozwa  na Mpango Mkakati ulioandaliwa kwa kuzingatia  Dira ya Taifa ya Maendeleo 2025, Malengo ya  Milenia 2015, MKUKUTA na Ilani ya Uchaguzi ya  CCM ya mwaka 2005, sambamba na kutekeleza  Mfumo wa Matumizi wa Muda wa Kati (MTEF)  2008/09 â€“ 2010/11.   9  16. Mheshimiwa Spika, katika mwaka wa  fedha 2009/10, Wizara ya Fedha na Uchumi  imeendelea kutekeleza majukumu yake ya:  Kubuni na kusimamia utekelezaji wa Sera na  Mikakati  ya  Uchumi Jumla; Kusimamia  ukusanyaji wa mapato ya ndani na ya nje, na  matumizi ya Serikali; Utekelezaji wa MKUKUTA,  Sera ya Uwezeshaji Wananchi Kiuchumi na  kupanga mipango ya maendeleo; na kusimamia  sheria, kanuni na taratibu za uhasibu, ukaguzi wa  ndani Serikalini, ununuzi wa umma na usimamizi  wa mali ya Serikali.    17. Mheshimiwa Spika, ili kuhakikisha  majukumu haya yanatekelezwa kwa ufanisi,  Wizara imegawanywa katika mafungu manne ya  kibajeti. Mafungu hayo ni Fungu 50 - Wizara ya  Fedha na Uchumi; Fungu 21 â€“ Hazina; Fungu 22 -  Deni la Taifa; na Fungu 23 - Ofisi ya Mhasibu  Mkuu wa Serikali. Vile vile, Fungu 45 - Ofisi ya  Taifa  ya  Ukaguzi  ambayo inajitegemea,  linaombewa fedha Bungeni na Waziri wa Fedha na  Uchumi kwa mujibu wa Sheria.   Mwenendo wa Ukusanyaji wa Mapato ya Ndani  Mwaka 2009/10  10  18. Mheshimiwa Spika, kwa mwaka 2009/10  Wizara ililenga kupata mapato ya ndani ya jumla  ya Shilingi bilioni 5,096.016. Hadi kufikia Aprili,  2010 matokeo ya kuridhisha yamepatikana  kufuatia utekelezaji wa sera za kodi. Katika  kipindi cha Julai, 2009 hadi Aprili, 2010 Serikali  ilikusanya mapato ya ndani ya jumla ya Shilingi  bilioni 3,821.162 sawa na asilimia 90.7 ya lengo la  kukusanya Shilingi bilioni 4,211.764 kwa kipindi  hicho. Katika kipindi hiki, Wizara iliendelea  kuboresha ukusanyaji wa Mapato ya ndani na nje  kwa kutekeleza yafuatayo: kuendelea kupanua  wigo wa kodi, kupunguza misamaha ya kodi na  kuendelea kuimarisha uchumi tulivu; kusimamia  kwa karibu mageuzi yanayoendelea ndani ya  Mamlaka ya Mapato (TRA) chini ya Mpango wa  Tatu wa Maboresho wa Miaka Mitano; kuendelea  kurekebisha mfumo wa kodi na kuimarisha Idara  ya Walipa kodi Wakubwa kwa kuboresha mifumo  ya utendaji; kurekebisha Sheria ya Kodi ya  Ongezeko la Thamani SURA 148; na Kurekebisha  Sheria ya Ushuru wa Bidhaa SURA 147.  Mafanikio yaliyopatikana kufuatia utekelezaji wa  hatua hizi pamoja na malengo ya utekelezaji kwa  mwaka 2010/11 ni kama yalivyoainishwa katika  11  hotuba ya bajeti ya Serikali niliyowasilisha hapa  Bungeni tarehe 10 Juni, 2010.  Misaada na Mikopo  Mapato kutokana na misaada na mikopo  kutoka nje  19. Mheshimiwa Spika, katika mwaka  2009/10, Wizara ilipanga kukusanya mapato  kutokana na misaada na mikopo kutoka nje yenye  thamani ya Shilingi bilioni 3,182.  Hadi kufikia  mwezi Aprili, 2010, misaada na mikopo iliyokuwa  imepokelewa ilikuwa Shilingi bilioni 2,375, sawa  na asilimia 75 ya makadirio ya Shilingi bilioni  3,182. Kati ya fedha hizo zilizopokelewa, Shilingi  bilioni 1,214.0 au asilimia 102 ya makadirio ya  Shilingi bilioni 1,193.91 ni misaada na mikopo ya  kibajeti na Shilingi bilioni 1,161 au asilimia 63.0  ya makadirio ya Shilingi bilioni 1,857.4 ni mikopo  na misaada kwa ajili ya miradi ya maendeleo na  mifuko ya pamoja (Basket Funds).    20. Mheshimiwa Spika, katika mwaka wa  fedha 2010/11, Wizara imepanga kukusanya  mapato ya Shilingi bilioni 3,274.553 kutokana na  misaada na mikopo kutoka nje.  Kati ya fedha  hizo, Shilingi bilioni 821.645 ni misaada na  12  mikopo ya kibajeti na Shilingi bilioni 2,452.908 ni  mikopo na misaada kwa ajili ya miradi ya  maendeleo.  Mkakati wa Pamoja wa Misaada Tanzania  21. Mheshimiwa Spika, katika mwaka wa  fedha 2009/10, Serikali iliendelea kutekeleza  Mkakati wa Pamoja wa Misaada (Tanzania Joint  Assistance Strategy - JAST) kwa nia ya kuongeza  ufanisi wa misaada inayotolewa kwa nchi yetu.  Aidha, kwa kutumia Mkakati huu Serikali  iliendelea kujenga uwezo wa kusimamia na  kutunza kumbukumbu sahihi za misaada na  mikopo inayopokelewa pamoja na kukuza  ushirikiano kati ya serikali na wadau wengine  katika mchakato wa maendeleo ya nchi yetu.  Vile  vile, Serikali imeendelea kuandaa Sera ya Misaada  ya Kiufundi, kukamilisha Mfumo wa Mawasiliano  kati ya Serikali na Washirika wa Maendeleo,  kukamilisha mgawanyo wa majukumu miongoni  mwa Washirika wa Maendeleo na kuendelea  kuboresha Mfumo wa Kumbukumbu na Takwimu  za Misaada na Mikopo kwa Tanzania (Aid  Management Platform).  13  22. Mheshimiwa Spika, katika mwaka  2010/11, Wizara inatarajia kukamilisha kazi ya  kuandaa Mkakati wa Misaada ya Kiufundi,  kuendeleza juhudi za kuboresha Mfumo wa  Kumbukumbu na Takwimu za Misaada na Mikopo  kwa kutoa mafunzo na vitendea kazi kwa  wataalamu pamoja na kuunganisha mtandao huo   na mitandao mingine katika Wizara na wadau  wengine wa maendeleo.  Kukuza Ushirikiano na Washirika wa Maendeleo  23. Mheshimiwa Spika, jukumu jingine  muhimu la Wizara ni kukuza na kuboresha  mahusiano kati ya Serikali na Washirika wetu wa  maendeleo kupitia mikutano na mashauriano ya  mara kwa mara.  Katika mwaka 2009/10, Wizara  iliandaa na kuendesha mkutano wa mwaka wa  mapitio ya utekelezaji wa malengo ya MKUKUTA  na vigezo vya kupima ufanisi wa misaada ya  kibajeti (MKUKUTA and Perfomance Assesment  Framework Reviews). Mkutano huo ulifanyika  mjini Dar es Salaam mwezi Novemba, 2009 kwa  mafanikio makubwa.    14  Mwenendo wa Matumizi kwa mwaka 2009/10   Fungu 50- Wizara ya Fedha na Uchumi  24. Mheshimiwa Spika, bajeti kwa ajili ya  matumizi ya kawaida kwa mwaka wa fedha  2009/10 ilikuwa Shilingi bilioni 113.64. Kati ya  hizo mishahara ni Shilingi bilioni 2.81, matumizi  mengineyo ni Shilingi bilioni 110.83 na Shilingi  bilioni 188.2 ilikuwa ni kwa ajili ya matumizi ya  maendeleo.  Hadi kufikia Mei, 2010 Fungu hili  limepokea na kutumia Shilingi bilioni 92.71 kwa  matumizi ya kawaida ambayo ni sawa na asilimia  81.58 ya makadirio ya mwaka 2009/10. Shilingi  bilioni 40.67 kwa matumizi ya maendeleo ambayo  ni sawa na asilimia 21.6 ya makadirio ya mwaka.   Fungu 21-Hazina  25. Mheshimiwa Spika, bajeti kwa ajili ya  matumizi ya kawaida ilikuwa Shilingi bilioni  597.61. Kati ya hizo mishahara ni Shilingi bilioni  1.14 na Shilingi bilioni 68.52 ni kwa ajili ya  marekebisho ya mishahara ya Kitaifa. Shilingi  bilioni 365.79 ilikuwa ni kwa ajili ya matumizi  maalum ikiwa ni pamoja na dharura. Shilingi  bilioni 126.38 ilikuwa ni kwa ajili ya Mamlaka ya  Mapato Tanzania na Shilingi bilioni 35.78 ilikuwa  15  kwa ajili ya taasisi zilizo chini ya Wizara,  michango ya kimataifa na matumizi ya idara zilizo  chini ya fungu hili.  Shilingi bilioni 73.99 ilikuwa  ni kwa ajili ya matumizi ya maendeleo ambapo  kati ya hizo Shilingi bilioni 63.9 ni fedha za nje.  Hadi tarehe 30 Aprili, 2010 matumizi ya kawaida  yalifikia Shilingi bilioni 457.85 sawa na asilimia  76.64 wakati matumizi ya maendeleo yalifikia  Shilingi bilioni 44.8 sawa na asilimia 60.6 ya  makadirio.   Fungu 22 â€“ Deni la Taifa  26. Mheshimiwa Spika, bajeti ya Fungu 22  ilikuwa Shilingi bilioni 1,517.05. Hadi kufikia  mwisho wa mwezi Aprili 2010 matumizi yote  yalifikia Shilingi bilioni 1,327.69 ambayo ni sawa  na asilimia 87.5 ya bajeti.  Fungu 23-Mhasibu Mkuu wa Serikali  27. Mheshimiwa Spika, bajeti ya matumizi ya  kawaida ilikuwa Shillingi bilioni 97.62. Hadi  mwezi Aprili 2010 matumizi ya kawaida yalifikia  Shilingi bilioni 75.357 ambayo ni sawa na asilimia  77.2 ya makadirio. Bajeti ya maendeleo ilikuwa  Shilingi bilioni 12.05. Kati ya hizo, Shilingi bilioni  6.0 zikiwa fedha za ndani na Shilingi bilioni 6.05  16  fedha za nje. Matumizi ya fedha za maendeleo hadi  Aprili, 2010 yalifikia Shilingi bilioni 1.192. Kati ya  hizo, fedha za ndani ni Shilingi milioni 703. 8 na  Shilingi milioni 488.2 ni fedha za nje.    Fungu 45: Ofisi ya Taifa ya Ukaguzi   28. Mheshimiwa Spika, bajeti ya Fungu 45  kwa matumizi ya kawaida ilikuwa  Shilingi bilioni  19.2. Bajeti ya maendeleo kwa Fungu hili ilikuwa  Shilingi bilioni 5.8 ambapo kati ya hizo fedha za  ndani ni Shilingi bilioni 2.8 na fedha za nje zikiwa  ni Shilingi bilioni 3.0. Hadi mwezi Aprili, 2010  matumizi ya kawaida yalifikia Shilingi bilioni  14.12 sawa na asilimia 73.7 ya makisio. Matumizi  ya maendeleo yalifikia  Shilingi bilioni 1.37 fedha  za nje na Shilingi bilioni 1.6 fedha za ndani.  Utekelezaji wa Majukumu kwa mwaka 2009/10  na Malengo ya 2010/11  Kusimamia na kuendeleza uchumi   29. Mheshimiwa Spika, kuhusu jukumu la  kusimamia na kuendeleza uchumi, Wizara ilifanya  tathmini ya maoteo ya takwimu za kiuchumi na  matokeo yake kutumika katika kuandaa Taarifa  ya Hali ya Uchumi wa Taifa kwa mwaka 2009 na  17  maoteo ya Mpango na Bajeti ya mwaka 2010/11.  Aidha, Wizara ilifanya tathmini ya athari za  msukosuko wa uchumi na kuandaa mapendekezo  ya kunusuru uchumi, kufanya tathmini ya  udhamini wa Serikali katika bajeti ya Serikali,  kufanya tathmini ya uanzishwaji wa Kitengo cha  Ubia kati ya Sekta ya Umma na Sekta Binafsi  (Public Private Partnership - PPP), na kutayarisha  Sera ya Fedha itakayojumuisha makundi yote  yanayohusika na masuala ya fedha.  30. Mheshimiwa Spika, katika kipindi cha  mwaka 2010/11, Wizara itaendelea kuchambua  na kubuni sera, kuratibu na kusimamia shughuli  za kiuchumi; kuandaa sera na mikakati  inayolenga kuongeza mapato ya ndani hadi  kufikia lengo la shilingi bilioni 6,003.59  ikilinganishwa na shilingi bilioni 4,688.3 mwaka  2009/10.   Usimamizi wa Deni la Taifa  31. Mheshimiwa spika, katika mwaka wa fedha  wa 2009/10 Kamati ya Kitaifa ya Kusimamia  Madeni (NDMC) iliendelea na kazi zake za  kusimamia Deni la Taifa na kuwezesha deni hilo  kuwa stahimilivu (sustainable). Uchambuzi wa  18  Deni la Taifa uliofanyika mwaka 2008 unaonyesha  kuwa viashiria vya Deni la Taifa vinakubaliana na  vile vinavyokubalika Kimataifa. Kazi ambazo  NDMC ilifanya ni pamoja na kuchambua mikopo  kutoka nje ya nchi na ile ya ndani hususan  maombi ya dhamana za Serikali kwa Mifuko ya  Hifadhi ya Jamii kufadhili miradi katika Taasisi za  Umma na kumshauri Waziri wa Fedha na Uchumi  kuchukua mikopo yenye masharti nafuu.  32. Mheshimiwa Spika, katika juhudi za  Serikali za kudhibiti deni la nje, Wizara ya Fedha  na Uchumi ilifanya majadiliano na nchi ya Brazili  ambayo ndiyo iliyokuwa haijatupatia unafuu wa  deni katika Kundi la Paris ili watupatie unafuu wa  deni makubaliano ya awali yameshaafikiwa.  Katika mwaka wa fedha 2010/11, Serikali  itaendelea kujadiliana na nchi zilizobaki za Non  Paris Club ambazo hazijatupatia unafuu wa  madeni ili kuendelea kupunguza Deni la Taifa.  Uandaaji, Usimamizi  na Ufuatiliaji wa  Utekelezaji wa Bajeti ya Serikali  33. Mheshimiwa Spika, katika uandaaji,  usimamizi  na ufuatiliaji wa utekelezaji wa Bajeti  ya Serikali, mafanikio yaliyopatikana ni pamoja  19  na: kukamilisha rasimu ya vipaumbele vya Taifa  kwa ajili ya maandalizi ya Mwongozo na Mpango  wa Bajeti 2010/11- 2012/13 na mwongozo huu  ndio uliotumika katika kuandaa Mpango na Bajeti  ya 2010/11 â€“ 2012/13;  kuratibu na kusimamia  kazi ya bajeti classification of functions of  Government  (CoFoG)  ambayo  inatarajiwa  kutumika katika kutoa taarifa za kibajeti kuanzia  mwaka wa fedha 2010/11. Aidha,  Wizara ilitoa  mafunzo ya uandaaji wa mipango na bajeti kwa  watumishi 42 kutoka Mikoani, na watumishi 798  kutoka Halmashauri zote za Tanzania bara; na  mafunzo ya uandaaji wa MTEF yaliendelea  kutolewa. Vile vile, viwango vya bajeti ya matumizi  ya  kawaida na maendeleo viliandaliwa na  kutumika katika uandaaji wa bajeti ya mwaka  2010/11.  34. Mheshimiwa Spika, hadi Aprili 2010,  Wizara chini ya kitengo chake cha Ufuatiliaji  Matumizi ya Serikali na Ukaguzi wa Miradi  ilifanya kaguzi nne ambazo zilihusisha fedha za  ruzuku ya mbolea na pembejeo za kilimo katika  mikoa sita, fedha za chakula cha njaa katika  Mikoa minne, barabara zilizoharibiwa na mvua  katika Halmashauri nane na mradi wa TBC  Mkoani Singida. Kaguzi hizi zilibaini dosari  20  kadhaa, ambazo ziliwasilishwa kwa wahusika ili  ziweze kufanyiwa kazi kwa lengo la kuondosha  dosari hizo. Aidha, Wizara ilifanya uhakiki wa  madeni ya watumishi wa Serikali katika Mikoa  kumi na Halmashauri 51, pamoja na ulipaji wa  madeni ya walimu katika Halmashauri 132  Tanzania Bara.  Madeni ya watumishi wa Serikali  yatalipwa baada ya Mdhibiti na Mkaguzi wa  Hesabu za Serikali kufanya ukaguzi wa madai  hayo.  35. Mheshimiwa Spika, kwa mwaka 2010/11  Wizara  itaendelea  kupitia  utaratibu  wa  uwasilishaji wa bajeti za Wizara, Idara za Serikali,  Mikoa na Halmashauri; kuhakikisha sera na  mipango ya kitaifa na ya kisekta inaingizwa  kwenye Bajeti ya Serikali na kufanya tathmini ya  Bajeti ya Serikali ili kuhakikisha kuwa inatenga   mahitaji ya makundi yote ya jamii kwa kuzingatia  uwezo wa kifedha. Aidha, Wizara itafanya  marekebisho ya mpangilio wa bajeti ya Serikali  kwa kuzingatia programu mbali mbali; kujenga  uwezo wa Wizara, Idara za Serikali, Mikoa na  Halmashauri  katika uandaaji wa Bajeti ya Muda  wa Kati, usimamizi wake na utoaji taarifa za  utekelezaji kwa wakati na kufuatilia pamoja na  kutathmini matumizi ya fedha za umma. Vile vile,  21  Wizara itaendelea na ukaguzi wa miradi  inayotekelezwa na Serikali na ile ya ubia na Sekta  Binafsi.   Kuondoa Umaskini na Uwezeshaji Wananchi  Kiuchumi  36. Mheshimiwa Spika, Wizara iliendelea  kuratibu mchakato wa maandalizi ya awamu ya  pili ya Mkakati wa Kukuza Uchumi na Kupunguza  Umaskini  (MKUKUTA).  Maandalizi  haya  yalitanguliwa na tathmini ya utekelezaji wa  MKUKUTA awamu ya kwanza. Aidha, tafiti na  chambuzi mbalimbali zilifanyika kwa lengo la  kubaini changamoto na fursa zilizopo katika  kuendeleza juhudi za kukuza uchumi na  kupunguza umaskini. Tafiti hizo zimesaidia  kuainisha  maeneo ya vipaumbele katika  kukabiliana  na  changamoto  mbalimbali  zilizojitokeza wakati wa utekelezaji wa MKUKUTA I  na kupata matokeo mazuri katika maeneo  yaliyoonyesha fursa za kuleta maendeleo zaidi.  Matokeo ya tafiti na chambuzi hizo, pamoja na  mashauriano ya wadau yamechangia katika  maandalizi ya MKUKUTA awamu ya pili.  22  37.  Mheshimiwa Spika, MKUKUTA awamu ya  pili  ni mwendelezo wa awamu ya kwanza  kimuundo. Hivyo, MKUKUTA II umezingatia  matokeo katika nguzo zake tatu, yaani Ukuzaji wa  Uchumi na Kupunguza Umaskini wa Kipato,  Kuboresha Maisha na Ustawi wa Jamii na  Utawala Bora na Uwajibikaji.  Maeneo yanayopewa  kipaumbele katika kuleta ukuaji wa haraka wa  uchumi yanajumuisha: kilimo, miundombinu,  utalii, uzalishaji viwandani, na uchimbaji madini.  Maeneo haya yana mchango mkubwa katika  kuongeza kipato kwa haraka, ukuzaji wa ajira,  uwezo wa kuchangia katika kuongeza mapato ya  Serikali, uwezo wa kuongeza ukuaji wa uchumi  hasa maeneo ya vijijini, kuongeza mauzo ya  bidhaa nje, na kuleta maendeleo katika viwanda.  Kilimo  kinaendelea  kupewa  kipaumbele  ikizingatiwa kuwa wengi kati ya watu maskini  wanaoishi vijijini wanategemea sekta hii. Katika  kuhakikisha kwamba maeneo hayo yanaleta  matokeo tarajiwa, maeneo ya Elimu (hasa upanuzi  wa elimu ya ufundi na ile ya juu), Afya (hasa kwa  makundi hatarishi) na Maji pia yatapewa  kipaumbele.   38. Mheshimiwa Spika, utawala bora na  uwajibikaji ni muhimu katika kujenga mazingira  23  mazuri ya ukuaji uchumi na kupunguza umaskini  nchini. Katika eneo hili, MKUKUTA II utalenga  zaidi katika kusisitiza uwepo wa mazingira mazuri  ya kisera ikijumuisha kulinda na kutetea haki  miliki; haki za binadamu; kuhakikisha kuwepo  kwa ufanisi katika mfumo wa usimamizi wa  rasilimali;  kutokomeza rushwa; kuhakikisha  kuwepo kwa mfumo imara wa kitaasisi ambao  utasaidia katika kuleta maisha bora kwa watu.  39. Mheshimiwa Spika, katika mwaka  2009/10, Wizara iliendelea kusimamia Sera ya  Taifa ya Uwezeshaji Kiuchumi.  Katika kusimamia  utekelezaji wa Sera hii, Serikali iliendelea kutoa  mikopo yenye masharti nafuu na elimu ya  ujasiriamali. Aidha, miradi ya SELF na NIGP  iliratibiwa. Hadi kufikia Aprili 2010, mfuko wa  SELF ulikuwa umetoa mikopo yenye thamani ya  Shilingi bilioni 5.012 kati ya Shilingi bilioni 5.416  zilizotengwa kukopeshwa katika kipindi hicho,  mfuko ulikusanya Shilingi bilioni 4.07 kati ya  Shilingi bilioni 4.17 ziliokusudiwa kukusanywa  kama marejesho ya mikopo. Vile vile, tangu mfuko  uzinduliwe mwaka 2000, jumla ya asasi 270  zimepatiwa mikopo yenye thamani ya Shilingi  bilioni  26.923  ambayo  24  imewanufaisha  wajasiriamali wadogo 71, 065 kati yao wanawake  ni asilimia 58.3  40. Mheshimiwa Spika, hadi Aprili 2010,  Mfuko wa Uwezeshaji Wananchi Kiuchumi na  Kuongeza Ajira (J.K Fund)  ulitoa mikopo yenye  thamani ya Shilingi bilioni 45.4 kwa wajasiriamali  72,113 wakiwemo wanawake 26,261 na wanaume  45,852.  Aidha, jumla ya fedha zilizorejeshwa ni  Shilingi bilioni 35.6 ambazo ni sawa na asilimia  78.5 ya mikopo iliyoiva.  Mikopo iliyotolewa na  Mifuko ya uwezeshaji imeleta mafanikio makubwa  kwa wajasiriamali  wadogo kwa kuboresha mitaji  yao. Vile vile, Mfuko wa Uwezeshaji (Mwananchi  Empowement Fund), hadi Aprili 2010, ulitoa  dhamana kwa mikopo yenye thamani ya Shilingi  bilioni 4.2 kwa wajasiriamali 4,437 wakiwemo  wanawake 1,341 na wanaume 3,096. Pia, Wizara  iliendelea kuhamasisha uanzishwaji wa SACCOS  kama njia muafaka ya kupata mikopo yenye  masharti nafuu. Kutokana na juhudi zilizofanyika,  idadi ya SACCOS imeongezeka nchini kutoka  4,780 mwaka 2008 hadi kufikia 6,000 mwaka  2009.  41. Mheshimiwa Spika, Wizara kupitia Baraza  la Uwezeshaji Wananchi Kiuchumi iliendelea  25  kutoa elimu ya ujasiriamali; ilifanya tafiti juu ya  wakulima na wajasiriamali kwa lengo la  kuwaunganisha na taasisi za utafiti ili wanufaike  na matokeo ya tafiti mbalimbali; ilifanya tafiti ya  jinsi ya kuboresha sekta ya useremala ili kubaini  namna ya kuinua viwango vya ubora wa bidhaa  zinazozalishwa nchini na kuishauri Serikali na  wadau wengine kununua samani za ndani badala  ya zile zinazotoka nje.  Aidha , zoezi la kuainisha  aina za biashara zinazostahili kuendeshwa na  Watanzania pekee na zile zinazoweza kuendeshwa  kwa ubia na wageni lilifanyika  42. Mheshimiwa Spika, katika mwaka wa  fedha 2010/11, Wizara itatekeleza yafuatayo:-  kuandaa mwongozo wa utekelezaji wa MKUKUTA  II; kuandaa makadirio ya gharama kwa sekta kuu  tano za MKUKUTA II; kukamilisha Mwongozo wa  ufuatiliaji na Tathmini kuhusu Mkakati wa  Utekelezaji wa Masuala ya Uwezeshaji Kiuchumi;  kuandaa na kuratibu utekelezaji wa mfumo wa  ufuatiliaji  wa  MKUKUTA II; kuratibu na  kusimamia utekelezaji wa Mradi wa NIGP. Aidha,  Serikali itaendelea kusimamia utekelezaji wa Sera  ya Uwezeshaji Wananchi Kiuchumi kwa kuangalia  maeneo yatakayoinua hali ya wananchi kiuchumi  kwa muda mfupi kwa kushirikiana na wadau  26  mbalimbali; na kuifanyia marekebisho Sheria  ya  Uwezeshaji Wananchi Kiuchumi Namba 16 ya  mwaka 2004 ili kulipa Baraza nguvu ya kubuni,  kupanga, kuratibu na kufuatilia utekelezaji wa  mipango ya uwezeshaji.   Kuimarisha Nidhamu ya Matumizi ya Fedha za  Umma  43. Mheshimiwa Spika, katika kusimamia  matumizi ya bajeti kwa Wizara, Idara, Taasisi za  Serikali, Mikoa na Serikali za Mitaa, Wizara  iliandaa na kutoa mgao wa fedha za matumizi ya  kawaida na maendeleo kama hali ya kifedha ilivyo  ruhusu. Hadi kufikia Aprili, 2010 mgao wa fedha  za matumizi ya kawaida kwa Wizara, Idara,  Taasisi, Mikoa na Serikali za Mitaa  zilikuwa   Shilingi bilioni 5,111.34 ikiwa ni asilimia 76.2 ya  bajeti ya matumizi ya kawaida ya Shilingi bilioni  6,707.254. Fedha za maendeleo zilizotolewa ni  Shilingi bilioni 2,471.15 ikiwa ni asilimia 87.5 ya  bajeti ya matumizi ya maendeleo ya Shilingi bilioni  2,825.431. Fedha za ndani zilizotolewa kwa ajili ya  maendeleo ni Shilingi bilioni 645.881 sawa na  asilimia 66.7 ya bajeti wakati fedha za nje  zilizotolewa ni Shilingi bilioni 1,825.269 sawa na  asilimia 98.3 ya bajeti.   27  44. Mheshimiwa Spika, katika kuendelea  kuimarisha nidhamu ya matumizi ya bajeti, hadi  Aprili, 2010 Wizara ilichambua nyaraka za  waajiriwa wapya 26,649 ambao waliingizwa  kwenye orodha ya malipo ya mishahara. Aidha,  uchambuzi wa marekebisho ya mishahara ya  watumishi wa Serikali Kuu na mamlaka za  Serikali za Mitaa waliopandishwa vyeo pamoja na  uchambuzi wa mishahara na madai ya  malimbikizo ya watumishi wa Taasisi za Umma 72  ulifanyika.  45. Mheshimiwa Spika, kwa mwaka wa fedha  2010/11, Wizara itaendelea na utaratibu wa  kuandaa na kutoa mgao wa fedha za matumizi ya  kawaida na maendeleo kadri hali ya kifedha  itakavyoruhusu.   Aidha, Wizara itaandaa na  kukamilisha Mwongozo wa Mpango na Bajeti  2011/12- 2013/14 kwa mujibu  ratiba ya kitaifa  itakavyoelekeza  na  mwongozo huu ndio  utakaotumika katika kuandaa Mpango na Bajeti  kwa kipindi hicho.  28  Udhibiti wa Matumizi ya  Usimamizi na   Serikali.  46. Mheshimiwa Spika, Wizara imekamilisha  majaribio ya kutumia mtandao wa Benki Kuu wa  malipo ya Elektroniki wa Tanzania Inter-bank  Settlement System (TISS). Wizara imeandaa na  kutoa miongozo ya matumizi ya mfumo huo ikiwa  ni pamoja na kufanya semina elekezi kwa baadhi  ya maafisa watakaotumia mfumo huo. Mfumo  huu mpya utatekelezwa kwa awamu mbili kama  ifuatavyo: awamu ya kwanza imehusisha Wizara  na Idara za Serikali zilizopo Dar es Salaam ikiwa  ni pamoja na Mkoa wa Dar es Salaam ambao  malipo yake yalikuwa yanalipwa kupitia Ofisi Kuu  ya Malipo iliyopo Hazina makao makuu; awamu  ya pili itahusisha Wizara, Idara za Serikali na  Mikoa yote ambayo malipo yake yalikuwa  hayalipwi kupitia Ofisi Kuu ya Malipo. Mfumo  huu umeanza kutumika Julai, 2010 katika  awamu ya kwanza.   47. Mheshimiwa Spika, hesabu za mwaka za  Serikali ziliendelea kuandaliwa kwa mara ya pili  mfululizo kwa kutumia viwango vya kimataifa vya  uandishi wa Hesabu (IPSAs). Hesabu za mwaka  wa fedha ulioishia Juni 2009, zilitolewa moja kwa  29  moja kutoka kwenye Mtandao wa Malipo wa  Serikali (IFMS) na hivyo kuongeza ubora wa  taarifa hizo. Ubora wa hesabu za mwaka  unaendelea kuongezeka. Kwa mwaka wa fedha  2008/09, Wizara na Idara 46, Mikoa 18 na balozi  28, sawa na asilimia 86, zilipata hati safi za  ukaguzi kulinganisha na hali ilivyokuwa mwaka  2004/05 ambapo Wizara na Idara 15, na Mikoa 8  tu sawa na asilimia 34 ndiyo zilipata hati safi.  48. Mheshimiwa Spika, katika mwaka wa  fedha 2010/11, Mpango na Bajeti unalenga  kuendelea kusimamia udhibiti wa matumizi ya   fedha  katika  Wizara,  Idara  za  Serikali   zinazojitegemea, Mikoa na Halmashauri kupitia  Mtandao wa Malipo wa Serikali; kusimamia,  kuimarisha na kuboresha uendeshaji na  uunganishaji wa IFMS; kuimarisha mtandao kwa  kuanza kushughulikia kasoro zilizoainishwa  kwenye ripoti ya ukaguzi uliofanywa na Mdhibiti  na Mkaguzi Mkuu wa Serikali;  kuendelea  kuimarisha Kituo cha Kuhifadhia Kumbukumbu  (Disaster Recovery Site); kuanzisha Idara ya  Ukaguzi wa Ndani itakayowajibika kwa Mlipaji  Mkuu wa Serikali; kuimarisha Kamati za Ukaguzi  (Audit  Committees) katika Wizara, Idara  zinazojitegemea,  Mikoa  30  na  Halmashauri;  kuboresha Kitengo cha Usimamizi wa Fedha (Cash  Management Unit); kutayarisha majumuisho ya  hesabu za Wizara, Mikoa na Idara zote za Serikali  kwa viwango vya kimataifa (IPSAs); kusimamia na  kudhibiti mapato ya ndani na nje; na kuendeleza  kada za uhasibu, ukaguzi, maafisa mipango na  wataalam wa kompyuta katika Serikali Kuu na  Serikali za Mitaa.  Usimamizi wa malipo ya mishahara ya  watumishi wa Umma  49. Mheshimiwa Spika, Wizara iliendelea  kuandaa na kutoa mishahara kwa watumishi wa  Serikali kabla ya tarehe 23 ya kila mwezi ikiwa na  lengo la kuwapunguzia usumbufu wa kufuatilia  mishahara hiyo. Aidha, kumbukumbu za malipo  ziliendelea kupelekwa hadi ofisi za Hazina Ndogo  Mikoani kila mwezi kwa lengo la kuzipunguzia  Halmashauri, Idara na Taasisi za Serikali gharama  za kufuatilia mishahara ya watumishi makao  makuu. Vile vile, Wizara ilifanya uhakiki wa  mishahara ya watumishi wa Serikali katika Mikoa  10 na Halmashauri 51. Matokeo ya uhakiki huo  yameshafanyiwa kazi.   31  50. Mheshimiwa Spika, katika mwaka wa  fedha 2010/11, wizara itaendelea kusimamia  usambazaji wa nyaraka za kulipia mishahara,  ulipaji wa mishahara kwa kupeleka fedha kwa  wakati. Aidha, Wizara itakamilisha zoezi la  uhakiki wa mishahara kwa Mikoa na Halmashauri   zilizosalia pamoja na kufanya uhakiki wa  watumishi kwa kufanya malipo ya mishahara kwa  mwezi mmoja dirishani.  Huduma kwa Wastaafu na Warithi  51. Mheshimiwa Spika, katika jitihada za  kuboresha utoaji wa huduma kwa wastaafu,  Serikali imeendelea na kazi ya kuweka kwenye  mfumo wa kompyuta kumbukumbu za wastaafu   kwa lengo la kuboresha utoaji wa huduma kwa  wastaafu. Kumbukumbu za majalada ya wastaafu  24,446 kati ya 45,000 yaliyokusudiwa kuwekwa  kwenye mfumo wa kompyuta zimewekwa kwenye  kompyuta na kazi ya kuweka kumbukumbu za  majalada yaliyobaki inaendelea. Vile vile, katika  juhudi za kuimarisha na kudhibiti malipo ya  pensheni na kuboresha huduma kwa wastaafu,  Serikali imeamua kutumia mfumo wa malipo  unaoitwa Government Pension Payment System  (GPPS) unaotumiwa na Mfuko wa Pensheni ya  32  Mashirika ya Umma (PPF). Mafunzo ya namna ya  kutumia mfumo huo kwa watumishi wa kitengo  cha pensheni yametolewa.  52. Mheshimiwa Spika, ili kuwapunguzia  usumbufu wajane na watoto wa marehemu katika  kufuatilia malipo ya mirathi, Wizara ya Fedha na  Uchumi imeendelea kutoa elimu kwa umma ili  kuwawezesha wajane na watoto wa marehemu  wawe na uelewa wa utaratibu unaopaswa  kufuatwa ili malipo ya mirathi yalipwe kwa wakati.  Aidha, vikao vya kazi vilivyohusisha watumishi  kutoka Hazina makao makuu na Ofisi za Hazina  Ndogo Mikoani wanaoshughulikia mafao ya  kustaafu na Mirathi vimefanyika, kwa lengo la  kuweka mikakati ya pamoja ya kuwapunguzia  wajane na watoto wa marehemu usumbufu.  53. Mheshimiwa Spika, katika mwaka wa  fedha 2010/11 Wizara imepanga kukamilisha  shughuli ya kuweka kumbukumbu za mafaili ya  wastaafu  kwenye mfumo wa kompyuta;  kuendesha mafunzo kwa watumishi wanaotoa  huduma ya pensheni namna ya kutumia Mfumo  wa Pensheni wa Mashirika ya Umma (PPF); na  kuendelea kutoa mafunzo juu ya masuala ya  pensheni kwa wadau mbalimbali wanaotoa  33  huduma kwa wastaafu hasa watumishi kutoka  ofisi za RAS, Hazina Ndogo pamoja na Mahakama  ambako malipo ya mirathi hupitia.  Usimamizi wa Mali ya Serikali  54. Mheshimiwa Spika, katika mwaka wa  fedha 2009/10 , Wizara iliendelea kusimamia mali  ya Serikali kulingana na taratibu na kanuni  zilizopo kama ifuatavyo: ushauri ulitolewa kuhusu  upokeaji, utunzaji na uondoshaji wa mali  zisizohitajika katika Wizara, Idara za Serikali  zinazojitegemea na wakala wa Serikali, uthamini  wa mali za Serikali katika Wizara na Idara  zinazojitegemea 20 ulikamilishwa. Aidha, Wizara  ilifanya ukarabati mkubwa kwa ofisi za usimamizi  wa mali za Serikali katika Mikoa ya Kagera, Iringa,  Lindi na Kilimanjaro na kuboresha vitendea kazi  katika ofisi zote za Mikoa.  55. Mheshimiwa Spika, katika mwaka wa  fedha 2010/11 Wizara itaendelea kutekeleza  yafuatayo: kuhakiki bohari, kufuta na kuondosha  vifaa chakavu zikiwemo samani, magari, mitambo,  madawa na vifaa vingine visivyohitajika katika  Wizara, Mikoa, Idara za Serikali zinazojitegemea  na Wakala za Serikali; kufanya uthamini wa Mali  34  za Serikali, kuhuisha daftari la mali za Serikali  lenye kuonyesha idadi na thamani yake kwa ajili  ya kufanya usuluhishi kwa njia ya mtandao; na  uchambuzi wa madai mbalimbali ya fidia na  kutekeleza amri za Mahakama kwa kulipa fidia na  kifuta machozi. Aidha, Wizara itashughulikia  taarifa za ajali na potevu za mali kwa mujibu wa  Kanuni za Fedha.  Usimamizi, Ushauri na Uratibu wa utekelezaji  wa shughuli za Wizara  56. Mheshimiwa Spika, katika mwaka wa  fedha 2009/10, jukumu la ushauri, uratibu na  usimamizi wa shughuli za Wizara liliendelea  kutekelezwa. Mafanikio yaliyopatikana ni pamoja  na: watumishi wapya 574 waliajiriwa kwenye kada  za Uhasibu na Ukaguzi wa ndani, kati ya hao  watumishi wapya 394 walipelekwa Serikali za  Mitaa na 180 walipelekwa Serikali Kuu. Wizara  ilitoa udhamini kwa wanafunzi 200 wanaosoma  katika Chuo cha Uhasibu Arusha, Chuo cha  Usimamizi wa Fedha na Taasisi ya Uhasibu  Tanzania.  Kwa kutambua umuhimu wa  kuwaongezea uwezo watumishi, Wizara iliendelea   kuboresha utendaji kazi wa watumishi kwa  kuwapatia mafunzo ya muda mfupi watumishi  35  200 na watumishi 26 walihudhuria mafunzo ya  muda mrefu.   57. Mheshimiwa Spika, katika kutekeleza  dhana ya uongozi shirikishi Wizara iliendesha  mikutano miwili ya Baraza la Wafanyakazi  ambapo hoja mbali mbali za Wafanyakazi  zilijadiliwa na maazimio kufikiwa. Aidha, katika  kujenga afya za watumishi na kudumisha  mahusiano mazuri, watumishi 150 walishiriki  kwenye michezo ya Shirikisho la Michezo ya  Mawizara  (SHIMIWI)  Morogoro.  Vile  vile,  iliyofanyika  Wizara  mkoani  iliendelea  kuwahudumia watumishi wake wanaoishi na  virusi vya UKIMWI kwa lengo la kuimarisha afya  zao na hivyo kuendelea kulitumikia taifa.  58. Mheshimiwa Spika, Wizara ilikusanya  maoni ya wadau wake toka mikoa tisa ya Tanzania  Bara kwa lengo la kuhuisha Mkataba wa Huduma  kwa Mteja na Mpango Mkakati wa Wizara.  Mchakato wa uhuishaji wa Mkataba huo  unaendelea; Wizara iliendelea kuratibu maandalizi  ya taarifa mbali mbali za utekelezaji wa bajeti ya  Wizara kwa kila robo mwaka ikiwa ni pamoja na  kusimamia Programu ya Maboresho ya Usimamizi  wa Fedha za Umma (PFMRP); kuratibu na  36  kushiriki katika mikutano ya Bunge la Jamhuri ya  Muungano wa Tanzania; taarifa mbali mbali za  utekelezaji wa Mpango na Bajeti ya Wizara  ziliandaliwa na kusambazwa; uhakiki na tathmini  ya utekelezaji wa miradi ya maendeleo ya Wizara  na  Taasisi zake ulifanyika na kuwezesha  kuidhinishwa kwa fedha za matumizi ya  maendeleo.   59. Mheshimiwa Spika, katika mwaka wa  fedha 2010/11 Wizara itaendelea na utekelezaji  wa Programu ya Maboresho ya Usimamizi wa  Fedha za Umma ikiwa ni pamoja na kuandaa  Programu ya Maboresho Awamu ya nne. Awamu  hii itajikita katika kuendelea kusimamia maeneo  muhimu ya kipaumbele katika kuboresha sekta ya  fedha hapa nchini ili iweze kutoa mchango wake  kikamilifu katika kutekeleza MKUKUTA awamu ya  pili. Aidha, Wizara itaendelea kutoa mafunzo kwa  watumishi,  kushiriki  katika  michezo,  kuwahudumia watumishi wanaoishi na virus vya  ukimwi na itakamilisha uhuishwaji wa Mpango  Mkakati na Mkataba wa Huduma kwa Mteja.  37  Ushauri wa kisheria kwa Wizara, Idara na  Taasisi  60. Mheshimiwa Spika, katika mwaka wa  fedha 2009/10, majukumu mbalimbali ya kisheria  yanayohusu Wizara ya Fedha na Uchumi pamoja  na Taasisi zake yametekelezwa ikiwa ni pamoja  na: kuandaa na kukamilisha Kanuni za  kuwezesha matumizi ya mfumo mpya wa  ukusanyaji kodi ya mapato unaotumia Electronic  Fiscal Devices badala ya mfumo wa sasa  unaotumia  cash  registers;  kuandaa na  kukamilisha Kanuni zinazoanzisha chombo cha  ukusanyaji wa taarifa za wakopaji (Credit  Reference Bureau); kuandaa na kukamilisha  Azimio la Kuongeza Mtaji wa Mfuko wa kutoa  Mikopo (Advances Fund) kwa Waheshimiwa  Wabunge na Watumishi wa Serikali; na  kukamilisha marekebisho ya Sheria ya Msajili wa  Hazina, SURA 370 ambayo yaliwasilishwa katika  mkutano wa Bunge wa mwezi Aprili, 2010.  61. Mheshimiwa Spika,  majukumu mengine  yaliyotekelezwa  yanajumuisha: kuandaa na  na  kukamilisha marekebisho ya Sheria ya Soko la  Mitaji  Dhamana SURA 79 ambayo  yaliwasilishwa katika mkutano wa Bunge wa  38  mwezi Aprili, 2010; na kuandaa Muswada wa  Sheria ya Ununuzi wa Umma wa mwaka 2010  ambao unatarajiwa kuwasilishwa katika mkutano  huu wa Bunge la Bajeti unaoendelea. Aidha,  Wizara katika mwaka wa fedha 2010/11  itaendelea kuzipitia na kuzifanyia marekebisho  sheria nyingine zinazosimamiwa na Wizara ili  ziweze kwenda na wakati.  UNUNUZI WA UMMA  62. Mheshimiwa Spika, katika mwaka wa fedha  2009/10, Wizara iliendelea na zoezi la  kuwatambua na kuwaorodhesha watumishi wa  Kada ya Ununuzi wa Umma hapa nchini. Zoezi hili  linahusisha  Wizara,  Idara  za  Serikali   zinazojitegemea, Sekretarieti za Mikoa, Serikali za  Mitaa na Wakala wa Serikali. Lengo ni kuyatumia  matokeo ya zoezi hilo katika kubuni na kutekeleza  mikakati mbalimbali ya kuimarisha Kada ya  Ununuzi wa Umma hapa nchini. Katika mwaka wa  fedha 2010/11, Wizara itaendelea na maandalizi  ya Sera ya Taifa ya Ununuzi wa Umma na  kutekeleza mikakati mbalimbali ya kuboresha  ununuzi wa umma.  39  63. Mheshimiwa Spika, Wizara iliendelea  kusimamia na kuhakikisha huduma na vifaa  mbalimbali vinapatikana kwa Idara na vitengo  vyake. Ili kutimiza azma hii, Wizara iliandaa  Mpango wa Ununuzi wa Mwaka na kutangaza  zabuni 37 kwa ajili ya kupata huduma na vifaa  mbali mbali. Katika mwaka wa fedha 2010/11,  Wizara itaendelea kutekeleza Mpango wa Ununuzi  wa 2010/11 ulioandaliwa.   Udhibiti wa Ununuzi wa Umma   64. Mheshimiwa Spika, katika mwaka wa  fedha 2009/10, Wizara kupitia Mamlaka ya  Udhibiti wa Ununuzi wa Umma,  ilitekeleza  yafuatayo:  kuendesha  mafunzo  kuhusu  utekelezaji wa Mkakati wa Kuzuia Rushwa kwenye  Ununuzi wa Umma kwa taasisi za umma 200;  iliendelea na mchakato wa utafiti wa kuanzisha  Mfumo wa Ununuzi wa Umma kwa njia mtandao  (e-procurement system). Upembuzi yakinifu juu ya  uanzishwaji wa mfumo huo umekamilishwa na  masuala yaliyobainishwa katika utafiti huo  yatashughulikiwa katika mwaka wa fedha  2010/11; mafunzo kuhusu Sheria ya Ununuzi wa  Umma na Kanuni zake yalitolewa katika kanda  nne za Dar es Salaam, Arusha, Mwanza na Mbeya.  40  Watumishi 1,901 pamoja na Wakaguzi wa Ndani  100 wamefaidika na mafunzo hayo; pia ukaguzi  wa ununuzi katika taasisi za umma zipatazo 99  umefanyika.   65. Mheshimiwa Spika, katika mwaka  wa  fedha 2010/11, Wizara kwa kupitia Mamlaka ya  Udhibiti wa Ununuzi wa Umma pamoja na  kuendelea kutekeleza majukumu ya msingi  yaliyomo kwenye Sheria ya Ununuzi, itafanya  yafuatayo: kuimarisha uhusiano kati ya Mfumo  wa Ununuzi wa Umma na malengo ya MKUKUTA;  kuendeleza harakati za kupambana na rushwa  katika michakato ya ununuzi; kuongeza kiwango  cha utekelezaji wa Sheria ya Ununuzi kwenye  Taasisi za Umma kutoka asilimia 55 kufikia  asilimia 80 na; kuimarisha uwezo wa Mamlaka ili  kuwafikia wadau wake kwa kupanua ofisi ikiwa ni  pamoja na kufungua ofisi za kanda, na kuongeza  watumishi.   Rufaa za Zabuni   66. Mheshimiwa Spika, Mamlaka iliyapitia na  kutolea uamuzi  mashauri 21 kati ya mashauri 23  yaliyopokelewa. Mashauri mawili yaliyobaki  yanaendelea kushughulikiwa. Aidha, Mamlaka  41  ilifanya uelimishaji umma katika mikoa ya Tanga,  Tabora, na Kigoma na pia katika wilaya za  Sengerema, Tarime na Korogwe ili kuwawezesha  wadau kufahamu haki na wajibu wao pale  wanapoona taratibu za ununuzi hazikuzingatiwa  au haki haikutendeka katika utoaji wa zabuni.  Pia,  Mamlaka ilishiriki katika semina ya  uelimishaji kwa wabunge kuhusu utekelezaji wa  sheria ya ununuzi wa umma.  67.  Mheshimiwa Spika,  katika mwaka wa  fedha 2010/11  Mamlaka itaendelea kutekeleza   majukumu yafuatayo: kusikiliza na kusuluhisha   migogoro katika Ununuzi wa Umma; kuelimisha  umma na   wadau kwa ujumla kwa kukamilisha  uelimishaji katika mikoa ambayo haijaweza  kufikiwa; kukamilisha uandaaji wa taratibu za  uwasilishaji wa malalamiko katika lugha ya  Kiswahili na kuzisambaza    kama njia ya  kuelimisha umma.  Huduma ya Ununuzi Serikalini   68. Mheshimiwa Spika, kwa mwaka  wa fedha  2009/10 Wizara kupitia Wakala wa Ununuzi  Serikalini (GPSA) ilianza utekelezaji wa utaratibu  unaoziwezesha Wizara, Idara za Serikali  42  zinazojitegemea,  Taasisi  za  Serikali  na  Halmashauri kuanza kununua vifaa na huduma  zitumikazo mara kwa mara (Common use items  and services) kwa pamoja. Wakala uliitisha zabuni  13 za ununuzi wa vifaa na vyakula pamoja na  zabuni 9 za utoaji huduma. Aidha, Wakala  umeingia makubaliano na wazabuni 3,016 kwa  niaba ya Serikali.  69. Mheshimiwa Spika, Wakala umemwajiri  Mshauri Mwelekezi kwa ajili ya kufanya upembuzi  yakinifu ili kubaini iwapo ununuzi wa mafuta ya  magari ya Serikali unaweza kufanywa kwa  kutumia Smart Card ambapo kila gari la Serikali  litapewa kadi kwa ajili ya ununuzi wa mafuta  kwenye vituo vya mafuta vya Wakala. Aidha,  wakala umemwajiri mkandarasi kwa ajili ya  kufanya kazi ya ukarabati na upanuzi wa kituo  cha mafuta cha Dodoma. Zabuni ya ukarabati na  upanuzi wa kituo cha mafuta Kurasini (Dar es  Salaam) imeitishwa upya baada ya kukosa  mzabuni mwenye sifa kwenye mchakato wa awali.  70. Mheshimiwa Spika, kwa mwaka wa fedha  2010/11  Wizara imepanga kuimarisha Wakala  katika maeneo ya rasilimali watu, fedha, vitendea  kazi pamoja na kuboresha mazingira ya kufanyia  43  kazi ili uweze kuchukua dhamana ya usimamizi  wa ununuzi wa magari ya Serikali. Aidha, Wakala  umepanga kuimarisha mfumo wa ununuzi wa  vifaa na huduma kwa pamoja kwa kujenga uwezo  wa watumishi  na wazabuni; kutekeleza  matokeo  ya  upembuzi yakinifu (feasibility study) kuhusu  matumizi ya Smart Card; na kukamilisha kazi ya  kukarabati na kupanua uwezo wa visima vya  mafuta Kurasini (DSM) na Dodoma.  Bodi ya Wataalamu wa Ununuzi na   Ugavi â€“ PSPTB  71. Mheshimiwa Spika, katika mwaka wa  fedha 2009/10 Bodi iliendesha warsha 11  zinazohusu majukumu ya Bodi. Warsha hizo  ziliendeshwa katika mikoa ya Dar es Salaam,  Morogoro, Mwanza, Mbeya, Mtwara na Arusha.  Aidha, Bodi iliandaa mtaala mpya wa mafunzo  ulioanza kutumika rasmi mwezi Januari, 2010.  Mtaala huu umezingatia mahitaji ya wadau na  mabadiliko ya taaluma kimataifa. Vile vile, Bodi  iliendelea kutoa ushauri wa kitaalamu na  kuandaa operations manuals zilizolenga kuratibu  na kusimamia shughuli za ununuzi na ugavi  kwenye Taasisi mbalimbali.    44  72. Mheshimiwa Spika, kwa mwaka  wa fedha  2010/11, Bodi itaendelea kuongeza idadi ya  watahiniwa, kupanua maktaba kwa kuongeza  vitabu na nyenzo za kusomea ili kuongeza  kiwango cha ufaulu wa watahiniwa toka kiwango  cha sasa cha  asilimia 46.2 hadi kufikia asilimia  51.   Habari, Elimu na Mawasiliano kwa Umma  73. Mheshimiwa Spika, Wizara imeendelea  kusimamia mawasiliano ya habari kwa kutekeleza  yafuatayo: kutoa elimu kwa Umma kwa kutumia  vyombo vya habari kuelezea mafanikio ya Wizara  katika Serikali ya Awamu ya Nne pamoja na  utekelezaji wa Ilani ya Uchaguzi ya CCM ya  mwaka 2005 kwa kipindi cha miaka minne  kuanzia Desemba 2005 â€“ Desemba 2009; kuandaa  documentary ya utekelezaji wa MKUKUTA I;   kusanifu machapisho mbalimbali ya Wizara ili  yasambazwe kwa wananchi wakati wa Maonesho  ya kitaifa. Aidha, Tovuti ya Wizara (www.mof.go.tz)  imeendelea kuhuishwa kwa kuwekewa taarifa  mbalimbali za Wizara ikiwa ni pamoja na maelezo  ya mgao wa fedha za matumizi ya kawaida.  45  Ukaguzi wa Ndani  74. Mheshimiwa Spika, katika mwaka wa  fedha 2009/10, Wizara iliendelea kusimamia kada  ya Ukaguzi wa Ndani, kwa kuajiri na kutoa  mafunzo ili kuimarisha ukaguzi wa ndani. Wizara  iliendesha mafunzo yaliyohusu ukaguzi wa  ununuzi na mikataba na mafunzo yaliyohusu  mbinu za kubaini pamoja na kudhibiti matumizi  mabaya ya fedha katika ununuzi na kandarasi;  kufanya marekebisho ya  Sheria ya Fedha za  Umma SURA 348 kupitia Sheria ya Fedha 2010  (The Finance Act, 2010) ambapo inawezesha  kuanzishwa kwa  Idara ya Mkaguzi Mkuu wa  Ndani (Internal Auditor General Department); na  Wizara inaendelea kukamilisha muundo wake ili  kuwezesha uwepo wa Idara kamili ya ukaguzi wa  ndani ambayo itaimarisha usimamizi wa kada na  kazi za ukaguzi.   75. Mheshimiwa Spika, katika mwaka wa  fedha 2010/11, Wizara itatekeleza yafuatayo;  kuijengea uwezo Idara mpya ya Ukaguzi wa Ndani   kwa maana ya kuajiri watumishi ili kujaza nafasi  kulingana na muundo wa Idara; na kutoa  mafunzo kwa watumishi wa Idara mpya ili  kuendana na majukumu yake.  46  Mamlaka ya Mapato Tanzania â€“TRA  76. Mheshimiwa Spika, katika mwaka wa  fedha 2009/10, Mamlaka ya mapato Tanzania  iliendelea na jukumu lake la ukusanyaji wa  mapato ya Serikali chini ya Mpango wake wa Tatu  wa Maboresho wa Miaka Mitano (Third Corporate  Plan) ambao malengo yake ni pamoja na: kuziba  mianya ya ukwepaji kodi; kudhibiti uvujaji wa  mapato ya Serikali; kuendelea kutoa elimu ya  biashara; na kuimarisha namna ya ukokotoaji kodi  kwa wafanyabiashara; kuboresha mifumo ya  utendaji ya Idara ya Walipakodi Wakubwa;  kuendelea kuboresha usimamizi na utendaji  katika Idara ya Forodha kwa kuongeza  uwajibikaji, matumizi ya teknolojia, na kupunguza  kero kwa walipa kodi; kuendelea kuimarisha  usimamizi na udhibiti katika kupeleka mizigo  kwenye bandari za nchi kavu (Inland Container  Depot - ICD) ikiwemo matumizi ya teknolojia ya  kisasa; na kuimarisha udhibiti wa bidhaa za  mafuta ya petroli, ikiwemo kuhakikisha kuwa,  mita za kupitishia bidhaa hizo (flow metres)  zinafanya kazi kwa ufanisi wakati wote.  47  77. Mheshimiwa Spika, katika mwaka wa  fedha 2010/11, Mamlaka ya Mapato Tanzania,  imejipanga kuongeza juhudi zaidi katika  ukusanyaji wa mapato kwa kuendelea kupanua  wigo wa kodi kwa kusajili walipakodi wapya;  kuendelea kusimamia kwa karibu mageuzi  makubwa yanayoendelea ndani ya Mamlaka ya  Mapato Tanzania chini ya Mpango wake wa Tatu  wa Maboresho wa Miaka Mitano (Third Corporate  Plan) ambayo yamekuwa msingi wa kuongezeka  kwa mapato ya ndani mwaka hadi mwaka kwa  kushirikiana na taasisi nyingine za serikali;  kuendelea kuchukua hatua za kuziba mianya ya  uvujaji wa mapato ya Serikali;  na kuboresha  ukaguzi wa kodi (field and desk audits) na  usimamizi wa ukusanyaji wa malimbikizo ya kodi.  Rufaa za Kodi    78. Mheshimiwa Spika, katika mwaka wa  fedha 2009/10, Bodi ya Rufani za Kodi ilipokea  rufani 96 na maombi 23. Bodi ilisikiliza na kutolea  maamuzi rufani 79. Kati ya  hizo, rufani 12  zilikuwa ni zile zilizopokelewa mwaka 2008/09.  Aidha, kati ya maombi 23 iliyopokea, Bodi ya  Rufani ilisikiliza na kutolea maamuzi  maombi 22.  Kati ya hayo, maombi sita yalikuwa ni yale  48  yaliyopokelewa mwaka wa fedha 2008/09. Vile  vile, Wizara kupitia Baraza la Rufani za Kodi  ilipokea na kutolea maamuzi rufani 23. Kati ya  hizo, rufani tatu zilikuwa ni zile zilizopokelewa  mwaka wa fedha 2008/09.   79. Mheshimiwa Spika, katika mwaka wa  fedha 2010/11, Bodi ya Rufani itaendelea  kupokea, kusikiliza na kutoa maamuzi ya rufani  za kodi kwa wakati pamoja na kutoa elimu  kuhusu taratibu za kukata rufaa katika maeneo  ambayo elimu hiyo haijatolewa. Aidha, Bodi na  Baraza la Rufani za Kodi, kwa pamoja  zitakamilisha uchapishaji wa ripoti za kesi zote  zilizoamuliwa tangu mwaka 2005 hadi 2008.   Usimamizi wa Mashirika na Taasisi za Umma.  80. Mheshimiwa Spika, mwaka wa fedha  2009/10, Ofisi ya Msajili wa Hazina ilikusudia  kukusanya kiasi cha Shilingi bilioni 38.4 kama  maduhuli.  Hadi kufikia Juni 2010 Ofisi iliweza  kukusanya maduhuli ya Shilingi bilioni 40.5 sawa  na asilimia 105.5 ya makadirio. Katika kipindi  hicho, Ofisi iliendelea kuchambua Miundo na  Kanuni za Utumishi kwa mashirika 46, Kanuni za  Fedha na Mifumo ya Mishahara ya Mashirika na  49  Taasisi 32; kuchambua na kuidhinisha makadirio  ya Ikama kwa Taasisi za Serikali 110 kwa ajili ya  malipo ya mishahara na ajira mpya. Aidha,  uchambuzi wa mikataba sita ya hiari kwa  mashirika ulikamilishwa na uchambuzi wa  mikataba miwili ya Taasisi unaendelea.  81. Mheshimiwa Spika, kufuatia kupitishwa  na Bunge kwa marekebisho ya Sheria ya  Mashirika ya Umma SURA 257 na Sheria ya  Msajili wa Hazina SURA 370, katika mwaka  2010/11 Serikali itaendelea kuchukua hatua  mbalimbali za kuimarisha Ofisi ya Msajili wa  Hazina ambayo ndiyo yenye jukumu la kusimamia  mashirika na Taasisi za Umma kwa kurekebisha  muundo wake ili iwe na mamlaka zaidi katika  kusimamia kwa karibu Mashirika na Taasisi za  Umma.   Ukaguzi wa Hesabu za Serikali  82. Mheshimiwa Spika, katika mwaka wa  fedha 2009/10, Ofisi ya Mdhibiti na Mkaguzi  Mkuu wa Hesabu za Serikali imetekeleza  yafuatayo: kukagua hesabu za mafungu yote ya  Wizara na Idara za Serikali, Mikoa yote 21 ya  Tanzania Bara, na Serikali za Mitaa 133;  50  Mashirika ya Umma 95, Balozi zote 32 nje ya nchi  na Wakala za Serikali 33. Taarifa za ukaguzi wa  hesabu za Mashirika 51 zilikamilika na  kuwasilishwa Bungeni. Ukaguzi wa hesabu za  Mashirika  105 unaendelea katika hatua  mbalimbali ambapo Mashirika 10 yalikuwa  hayajawasilisha hesabu zake kwa ajili ya ukaguzi;  Aidha, Ofisi imeendelea na ujenzi wa ofisi za  mikoa ya Lindi na Morogoro.  83. Mheshimiwa Spika, kwa mwaka wa fedha  2010/11 Ofisi ya Mdhibiti na Mkaguzi Mkuu wa  Hesabu  za  Serikali  imepanga kutekeleza  yafuatayo: kukagua mafungu ya Wizara na Idara  za Serikali, hesabu za mikoa yote ya Tanzania  Bara,  hesabu za Halmashauri 133 za miji, Wilaya,  Manispaa na Majiji pamoja na hesabu za  mashirika ya Umma 170,  Balozi zote 32 nje ya  nchi na Wakala 33 za Serikali; kuendelea  kuimarisha utendaji wa Ofisi ya Mdhibiti na  Mkaguzi Mkuu wa Hesabu za Serikali; kuendelea  na ujenzi wa ofisi za mikoa ya Kilimanjaro na  Shinyanga pamoja na kuanza ujenzi wa ofisi za  mikoa ya Dodoma na Rukwa.  51  Udhibiti wa Biashara ya Fedha Haramu   84. Mheshimiwa Spika, katika mwaka wa  fedha 2009/10, Wizara kupitia Kamati ya Kitaifa  ya Wataalamu ya Udhibiti wa Biashara ya Fedha  Haramu, iliratibu maandalizi ya mkutano wa kumi  na tisa (19) wa maafisa waandamizi (Makatibu  Wakuu) wa Wizara za Fedha, Sheria na Mambo ya  Ndani wa Umoja wa nchi za Mashariki na Kusini  mwa Afrika (ESAAMLG) kuhusu udhibiti wa  Biashara ya Fedha Haramu na Ufadhili wa Ugaidi.  Tanzania iliandaa na kuwasilisha katika mkutano  huo, rasimu ya Mpango wa Utekelezaji wa  Mapendekezo ya Taarifa ya Tathmini (Mutual  evaluation) kuhusu Mfumo wa Udhibiti wa  Biashara ya Fedha Haramu na Ufadhili wa Ugaidi  kwa Tanzania.  85. Mheshimiwa Spika, katika mwaka wa  fedha 2010/11, Wizara itaendelea na jitihada za  kuhakikisha kuwa Serikali inakuwa na mfumo  madhubuti unaokubalika kimataifa wa kudhibiti  Biashara ya Fedha Haramu na Ufadhili wa Ugaidi.  Tanzania itashiriki katika mkutano wa mwaka wa  Baraza la Mawaziri wa ESAAMLG (Council of  Ministers) utakaofanyika mjini Lilongwe-Malawi  mwezi Agosti, 2010 ambapo itawasilisha Mpango  52  wa Utekelezaji wa mapendekezo ya taarifa ya  tathmini (Mutual Evaluation Implementation Plan)  kuhusu mfumo wa udhibiti wa biashara ya fedha  Haramu na Ufadhili wa Ugaidi. Katika mkutano  huo Tanzania itawasilisha pia mkakati wake wa  kitaifa (National Strategy) wa kudhibiti biashara ya  fedha haramu na ufadhili wa ugaidi kwa mujibu  wa makubaliano yaliyofikiwa na nchi wanachama  kupitia hati ya makubaliano (MoU).  Tume ya Pamoja ya Fedha  86. Mheshimiwa Spika, katika mwaka wa  2009/10 Serikali ya Jamhuri ya Muungano wa  Tanzania (SMT) na Serikali ya Mapinduzi ya  Zanzibar (SMZ) zimeendelea na uchambuzi wa  Taarifa mbalimbali za Tume kwa ajili ya kufanya  maamuzi ya mapendekezo yaliyowasilishwa na  Tume kuhusu vigezo vya kugawana mapato na  kuchangia gharama za Muungano.  Aidha, Tume  imekamilisha mapendekezo ya Mwongozo wa  Uendeshaji wa Akaunti ya Fedha ya Pamoja na  Mfumo wa Bajeti utakaohusisha pande mbili za  Muungano. Vile vile, Tume inaendelea na   uchambuzi wa Deni la Taifa linalohusu Serikali  mbili (SMT na SMZ). Hata hivyo, kuhusu kufanya  53  utafiti wa Mfumo wa Kodi utakaokubalika kwa  pande mbili za Muungano, kazi hii inaendelea   kutekelezwa.   87. Mheshimiwa spika,  katika mwaka  wa  fedha 2010/11   Tume inakusudia kufanya  yafuatayo: kukamilisha uchambuzi wa Deni la  Taifa linalohusu serikali mbili (SMT na SMZ);  kufanya uchambuzi na kubainisha gharama za  mambo ya Muungano; kujenga uwezo wa  wataalamu wa Tume kufanya utafiti wa kufuatilia  maendeleo ya kiuchumi kwa mambo ya  Muungano; kufanya mapitio na kutekeleza kazi ya  utafiti wa mfumo wa kodi utakaokubalika kwa  pande mbili; na kuendelea kutoa elimu kwa  wadau na wananchi kuhusu uhusiano wa kifedha  baina ya SMT na SMZ.  MIFUKO YA PENSHENI   Mfuko wa Pensheni kwa Watumishi wa Umma  PSPF  88. Mheshimiwa Spika, Mfuko uliendelea  kulipa mafao, kusajili wanachama, kukusanya  michango na kuhifadhi kumbukumbu za  wanachama. Katika mwaka wa fedha 2009/10  54  Mfuko ulipanga kukusanya jumla ya Shilingi  bilioni 291.83, kati ya hizo Shilingi bilioni 234.99  ni michango ya wanachama na Shilingi bilioni  56.84 ni mapato yatokanayo na vitega uchumi.  Aidha, katika kipindi hicho, Mfuko ulipanga  kulipa kiasi cha Shilingi bilioni 223.87 kwa ajili ya  mafao mbalimbali ikiwa ni pamoja na kiinua  mgongo na pensheni za kila mwezi, ambapo jumla  ya  wanachama wapatao 7,572 walitarajiwa  kustaafu kwa mujibu wa sheria.  89. Mheshimiwa Spika, katika mwaka wa  fedha  2010/11, Mfuko utaendelea kusajili  wanachama, kukusanya michango na kuhifadhi  kumbukumbu za wanachama. Aidha, Mfuko  utaendelea kuwaelimisha na kuwahamasisha  wanachama ili waweze kuwasilisha nyaraka na  kumbukumbu zilizokamilika na kwa wakati na  hivyo kuondoa kero ya kucheleweshwa kwa  malipo ya wastaafu.   Mfuko wa Akiba ya Wafanyakazi Serikalini  GEPF  90. Mheshimiwa Spika, katika mwaka  wa  fedha 2009/10, Mfuko wa Akiba ya Wafanyakazi  Serikalini  (GEPF)  uliendelea  55  kutekeleza  majukumu ya kuboresha huduma kwa  wanachama, kukusanya michango kutoka kwa  wanachama, kuwekeza fedha za wanachama  katika vitega uchumi vilivyo salama na kulipa  mafao kwa wastaafu.  Katika kipindi hicho mfuko  umeendelea kulipa mafao kwa wanachama wake  kwa wakati.   Vile vile,   Mfuko umeanzisha  utaratibu wa Uchangiaji wa Hiari (Voluntary  Saving Retirement Scheme â€“ VSRS). Kufikia Juni,  2010, jumla ya Shilingi milioni 60,268.15 zilikuwa  zimekusanywa kutoka kwenye michango ya  wanachama na mapato ya vitega uchumi. Kiasi  hiki ni sawa na asilimia 103.88 ya malengo ya  mwaka.  91. Mheshimiwa Spika, katika mwaka  wa  fedha 2010/11 Mfuko unategemea kukusanya  jumla ya Shilingi milioni 66,199.13 kutoka katika  vyanzo mbalimbali vya mapato ikijumuisha  michango ya wanachama, mapato yanayotoka  kwenye vitega uchumi na vitega uchumi  vitakavyoiva. Katika kipindi hicho, Mfuko utaweka  msukumo mkubwa katika kutoa elimu kwa  wananchi ili wajiunge na utaratibu wa hiari wa  kujiwekea akiba ya uzeeni ambao unawalenga  wote wasiochangia katika Mifuko ya Hifadhi ya  56  Jamii iliyopo kutokana na ajira zao kutotegemea  mishahara.  Mfuko wa Pensheni wa Mashirika ya Umma  PPF  92. Mheshimiwa Spika,  katika mwaka 2009,  Mfuko wa Pensheni wa Mashirika ya Umma  ulikusanya jumla ya Shilingi bilioni 136.6  ikilinganishwa na kiasi cha Shilingi bilioni 109.8  kilichokusanywa katika mwaka 2008. Mapato  yatokanayo na uwekezaji baada ya kodi (Net  Investments Income) yaliongezeka kutoka Shilingi  bilioni 52.4 mwaka 2008 hadi kufikia Shilingi  bilioni 54.6 kwa mwaka 2009. Thamani ya Mfuko  hadi Desemba 2009, ilikuwa Shilingi bilioni  624.85 ikilinganishwa na Shilingi bilioni 499.33  ilivyokuwa Desemba, 2008 ikiwa ni ongezeko la  asilimia 25.  Kwa upande wa mafao, mfuko ulilipa  jumla ya Shilingi bilioni 47.2 kwa mwaka 2009  kutoka Shilingi bilioni 36.9 zilizolipwa katika  mwaka 2008.  93. Mheshimiwa Spika, kwa mwaka 2010,  Mfuko unatarajia kuandikisha jumla ya  wanachama 40,000 kutoka katika sekta ya umma  na binafsi. Thamani ya Mfuko inategemea kukua  57  hadi kufikia Shilingi bilioni 730.87 kutoka Shilingi  bilioni 624.85 kwa mwaka 2009. Ukuaji huo  utatokana na kufikiwa kwa malengo yaliyowekwa  katika  kukusanya michango kutoka kwa  wanachama kiasi cha Shilingi bilioni 149.80 na  mapato yatokanayo na uwekezaji ambayo  yanatarajiwa kufikia Shilingi bilioni 60.93. Aidha,  Mfuko utaendelea na ujenzi wa Kitivo cha Sayansi  ya Kompyuta cha Chuo Kikuu cha Dodoma na  ukamilishaji wa ujenzi wa hoteli ya kisasa katika  Jiji la Mwanza.  HUDUMA ZA KIBENKI  Benki Kuu ya Tanzania   94. Mheshimiwa Spika, katika mwaka wa  fedha 2009/10, Wizara ya Fedha na Uchumi kwa  kushirikiana na Benki Kuu imeendelea kufanya  mageuzi katika sekta ya fedha kwa lengo la  kurekebisha sera na sheria mbalimbali za fedha ili  kuongeza uwazi na ushindani katika utoaji wa  huduma za kibenki na hivyo kurahisisha  upatikanaji wa mikopo ikiwa ni pamoja na  kupunguza riba kwa wakopaji. Benki Kuu ya  Tanzania imeendelea kutekeleza Programu ya  Awamu ya Pili ya Kurekebisha Sheria ya Fedha      58  (Second Generation Financial Sector Reform  Program 2006 -2010)  ambapo mambo kadhaa  yamefanyika yakiwemo: kutungwa kwa Sheria  inayoweka mazingira ya kuwezesha upatikanaji  wa mikopo kwa njia ya ukodishaji vifaa, mitambo  na rasilimali nyingine (Lease Financing); kutungwa  kwa sheria ya mikopo ya nyumba ambayo  inafanya marekebisho ya vipengele kadhaa vya  Sheria ya Ardhi ya mwaka 1999 na nyinginezo ili  kuweka mazingira ya upatikanaji wa mikopo ya  nyumba.  Aidha, Benki Kuu imeandaa Mkakati wa  Kuboresha Huduma za Kifedha Maeneo ya Vijijini.  Vile vile, Benki Kuu inaandaa Mkakati wa Elimu  ya Fedha kwa Umma na utaratibu wa kisheria wa  kuanzisha soko la dhamana za Halmashauri za  Manispaa.  95. Mheshimiwa Spika, katika mwaka wa  fedha 2010/11, Benki Kuu itaendelea kuimarisha  sekta ya fedha ili iweze kukabili ipasavyo  changamoto ya huduma na kupanuka kwa  uchumi wa taifa. Ili kufanikisha azma hii, Benki  Kuu ya Tanzania itaendelea kufanya mageuzi  katika sekta ya fedha ambayo yanalenga  kurekebisha sera mbali mbali za fedha kwa  kuongeza uwazi na ushindani katika utoaji wa  huduma za kibenki na hivyo kurahisisha  59  upatikanaji wa mikopo. Hii ni pamoja na  kupunguza riba kwa wakopaji. Hatua hizi zitaenda  sambamba na utekelezaji wa program ya Awamu  ya Pili ya Kurekebisha Sekta ya Fedha. Kadhalika,  Serikali kupitia Benki Kuu itaanzisha utaratibu  wa kukusanya na kusambaza taarifa za wakopaji  (Credit Information Sharing System) ili kuwezesha  wananchi kupata mikopo toka mabenki kwa  urahisi. Benki Kuu imeandaa Mkakati wa  Kuboresha Huduma za Kifedha Maeneo ya Vijijini  (Rural Financial Services Strategy) ili kuongeza  ushiriki wa wananchi vijijini katika kupata  huduma za vyombo vya fedha. Benki Kuu  inaandaa pia Mkakati wa Elimu ya Fedha kwa  Umma (Financial Literacy Strategy) ili  kuwahamasisha wananchi katika utumiaji wa  huduma zitolewazo na taasisi za fedha na hivyo  kuboresha maisha yao. Utaratibu wa kisheria  unaandaliwa ili kuwezesha kuanzishwa kwa Soko  la Dhamana za Halmashauri za Manispaa.  Uanzishwaji wa soko hili utawezesha Halmashauri  za Manispaa kupata fedha za miradi ya maendeleo  kwa kukopa kutoka soko hili.  60  Benki ya Rasilimali Tanzania â€“TIB  96. Mheshimiwa Spika, katika mwaka wa  fedha 2009/10, Benki ya Rasilimali Tanzania  iliendelea kutoa mikopo ya maendeleo ya muda wa  kati na mrefu, ambayo  iliongezeka kutoka Shilingi  bilioni 71.6 mwaka 2008 hadi kufikia Shilingi  bilioni 81.8 mwaka 2009 ikiwa ni ongezeko la  asilimia 14. Aidha, benki imeidhinisha mikopo ya  Shilingi bilioni 5 kupitia Dirisha la Kilimo, kati ya  maombi ya Shilingi bilioni 31.8 yaliyopokelewa.  Maombi ya mikopo mingine ipatayo Shilingi bilioni  14.3 yanaendelea kuchambuliwa. Vile vile, katika  kipindi hicho amana za wateja ziliongezeka kwa   Shilingi bilioni 16.3  kutoka Shilingi bilioni 88.1  hadi Shilingi bilioni 104.4 sawa na asilimia 18.5.   97. Mheshimiwa Spika, katika mwaka wa  fedha 2010/11, Serikali itaendelea kuimarisha  mtaji wa TIB kwa kuwapatia fedha zaidi kwa  shughuli za mikopo ya maendeleo na kwa ajili ya  dirisha la Kilimo. Aidha, TIB inaendelea na  mkakati wa kujirekebisha kwa kuunda kampuni  mama (TIB Limited) kwa ajili ya mikopo ya  maendeleo (DFI) na TIB Corporate itakayokuwa  Benki ya Biashara kwa ajili ya wateja wake  61  watakaochukua mikopo kwa muda wa kati na  mrefu.  Benki ya Posta Tanzania â€“TPB  98. Mheshimiwa Spika, katika mwaka wa  fedha 2009/10, Benki ya Posta Tanzania iliendelea  kutoa huduma za kibenki katika matawi 26 na  kupitia ofisi 115 za Shirika la Posta (TPC) pale  ambapo Benki hii haijafungua matawi. Amana za  wateja ziliongezeka kutoka Shilingi bilioni 79.637  mwaka 2008 hadi kufikia Shilingi bilioni 88.479  mwaka 2009 likiwa ni ongezeko la Shilingi bilioni  8.842 sawa na asilimia 11. Katika kipindi hicho,  Benki ilitoa mikopo yenye thamani ya shillingi  bilioni 38.179, ikilinganishwa na mikopo ya  Shilingi bilioni 45.644 mwaka 2008. Benki ilipata  faida ya Shilingi milioni 365, ikilinganishwa na  faida ya Shilingi milioni 313 iliyopatikana mwaka  2008.  99. Mheshimiwa Spika, katika mwaka wa  fedha 2010/11, Benki imelenga kukuza biashara  yake kwa kuimarisha huduma kwa wateja kwa  kuongeza ukusanyaji wa amana  za wateja;  kukuza mikopo; kukuza mtaji wa benki; na  kuimarisha huduma ya utumaji wa fedha.  Aidha,  62  Benki inatarajia kuongeza mapato yake kwa  kuwekeza katika dhamana za Serikali, kuimarisha  usimamizi wa vyanzo vya mapato, kuwaomba  wanahisa hasa Serikali kuchangia zaidi mtaji wa  benki hii na kuirekebisha sheria iliyoanzisha  Benki na kuwa chini ya sheria ya Makampuni  ili  kuiwezesha kupanua wigo wa michango ya  wanahisa na kuhimili ushindani.  Twiga Bancorp Limited  100. Mheshimiwa Spika, katika mwaka wa  fedha 2009 Taasisi ya Twiga Bancorp Limited  ilikusanya mapato ya Shilingi bilioni 7.9,  ikilinganishwa na Shilingi bilioni 6.2 kwa mwaka  uliotangulia ikiwa ni ongezeko la asilimia 27.4.  Taasisi iliweza kupata faida kabla ya kodi ya  Shilingi milioni 182.4 kwa mwaka ulioishia  Desemba 2009 ikilinganishwa na faida kabla ya  kodi ya Shilingi milioni 286.6 ya mwaka 2008  sawa na upungufu wa asilimia 36.4. Hadi kufikia  Desemba, 2009, Taasisi iliweza kuongeza amana  za wateja kufikia Shilingi bilioni 46.4 kutoka  Shilingi bilioni 32.5 kama  ilivyokuwa tarehe 31  Desemba 2008 sawa na ongezeko la asilimia 42.8.  Aidha, katika kipindi hicho, mikopo iliyotolewa  kwa wateja mbalimbali ilifikia Shilingi bilioni 29.4,   63  ikilinganishwa na Shilingi bilioni 24.2 kwa mwaka  ulioishia tarehe 31 Desemba 2008, ikiwa ni  ongezeko la asilimia 21.5. Hadi kufikia tarehe 31  Desemba, 2009 Taasisi ilikuwa imewekeza Shilingi  bilioni 8.5 kwenye Dhamana za Serikali na Amana  katika benki zingine ikilinganishwa na Shilingi  bilioni  5.0  kwa mwaka ulioishia tarehe  31 Desemba 2008 sawa na ongezeko la asilimia  70.     101.  Mheshimiwa Spika, katika mwaka wa  fedha 2010/11 Twiga Bancorp Limited itaendelea  kuimarisha shughuli zake ili iweze kumudu  ushindani wa kibiashara unaoendelea kukua  katika sekta ya fedha hapa nchini. Hatua  zitakazochukuliwa ni pamoja na: kuboresha na  kuongeza huduma ya mashine za kuchukulia  fedha â€˜ATMsâ€™; kufungua matawi zaidi; kuimarisha  huduma za mikopo kwa sekta ya viwanda na  Biashara ndogondogo na kati, na mikopo ya  kulipia bima za wateja; kupanua wigo wa huduma  za kibenki zikiwemo huduma za VICOBA; pamoja  na kubadilisha muundo wa taasisi kuwa benki  kamili.  64  Consolidated Holdings Corporation -CHC  102. Mheshimiwa Spika, katika mwaka 2009  CHC ilitekeleza kazi zifuatazo: kukusanya madeni  chechefu ya iliyokuwa Benki ya Taifa ya Biashara  ambapo katika kipindi hicho makusanyo yalikuwa  Shilingi bilioni 1.62; madeni yatokanayo na  ubinafsishaji kiasi cha Shilingi bilioni 1.71  yalikusanywa; kiasi cha Shilingi bilioni 8.59  zilikusanywa kutokana na ufilisi wa mashirika ya  Umma; na kushughulikia kesi 541 ambapo kesi  85 zilimalizika. Hadi Juni, 2010, jumla ya vitengo  na mashirika 105 yametathminiwa kati ya 312  yaliyobinafsishwa. Tathmini na ufuatiliaji wa  vitengo na mashirika 207 yaliyobaki unaendelea.  Aidha, Shirika limeendelea na jukumu la  kusimamia hisa za Serikali katika NBC Ltd na  kupata gawio la Shilingi bilioni 3.98.    103. Mheshimiwa Spika, katika mwaka wa  fedha 2010/11, Shirika limepanga kukusanya  mapato kiasi cha Shilingi milioni 7,230.  Majukumu yatakayotekelezwa ni pamoja na:  kukamilisha ukusanyaji wa madeni yote chechefu;  uuzaji wa mali mbalimbali; ufilisi wa mashirika ya  umma; na ukusanyaji wa mapato kutokana na  riba itakayotolewa na mabenki kwa amana zake.  65  HUDUMA ZA BIMA  Mamlaka ya Usimamizi wa Shughuli za Bima -  TIRA  104. Mheshimiwa Spika, katika kipindi cha  mwaka wa 2009/2010, Mamlaka iliendelea  kusimamia utekelezaji wa Sheria ya Bima Na. 10  ya mwaka 2009. Utekelezaji wa sheria hiyo  umeliwezesha soko la bima kuwa na mazingira  bora zaidi ya ushindani wa kibiashara na  kumlinda mteja. Katika kipindi hicho, idadi ya  Makampuni ya Bima iliongezeka kutoka 18  mwaka 2008 hadi 25 mwaka 2009.  105. Mheshimiwa Spika, kwa mwaka wa fedha  2010/11, Wizara imepanga kufungua ofisi za  mikoa za Mamlaka kuanzia na miji ya Arusha na  Mwanza ili kusogeza huduma karibu na  wananchi.  Aidha, maandalizi ya kuanzishwa kwa  Baraza la Usuluhishi la Bima (Insurance  Ombudsman) yatafanyika ikiwa ni pamoja na  kukamilisha Sera ya Taifa ya Bima.  Vile vile,  mpango wa Miaka Mitano wa Kutoa Elimu ya  Bima kwa Umma utaanza kutekelezwa katika  mwaka wa fedha 2010/11.  66  Shirika la Bima la Taifa- NIC  106. Mheshimiwa Spika, katika mwaka wa  fedha 2009/10, Wizara iliendelea na mchakato wa  kurekebisha Shirika la Bima la Taifa ili liweze  kuongeza tija na kufanya kazi kwa ufanisi zaidi.  Kazi zilizotekelezwa ni pamoja na: kutengeneza  muundo mpya wa Shirika; kuandaa Ikama ya  menejimenti na wafanyakazi wengine; imeajiri  watumishi wapya katika ngazi zote; kuandaa  Mpango wa Biashara na kuandaa Mfumo mpya wa  TEKNOHAMA unaofaa kwa shughuli za bima.  Aidha, katika mwaka wa fedha 2010/11, Wizara  itaendelea na zoezi la urekebishaji wa shirika hili  pamoja na kusimamia uuzaji wa mali za shirika  zilizoainishwa kuuzwa ili fedha zitakazopatikana  zitumike katika kulipia malimbikizo ya madai ya  bima na kuweka Mfumo mpya wa TEKNOHAMA  utakaosaidia katika kuendesha shughuli za bima  kwa ufanisi zaidi.  67  MASOKO YA MITAJI NA DHAMANA  Mamlaka ya Masoko ya Mitaji na Dhamana â€“  CMSA  107. Mheshimiwa Spika, katika mwaka wa  fedha 2009/10, Mamlaka ya Masoko ya Mitaji na  Dhamana iliendelea na majukumu yake kwa  kufanya yafuatayo: kukamilisha kazi ya kupitia  Sheria ya Masoko ya Mitaji kwa kuzingatia Kanuni   za Masoko ya Mitaji Duniani (IOSCO Principles)  kwa lengo la kuiwezesha kushirikiana na  wasimamizi wengine duniani. Marekebisho ya  Sheria hiyo yamepitishwa na Bunge mwezi Aprili  2010. Marekebisho ya Sheria hiyo yanaruhusu  kuanzishwa kwa soko la kukuza kampuni na  ujasiriamali ndani ya Soko la Hisa la Dar es  Salaam. Aidha, Wizara imeandaa rasimu ya  Kanuni mbalimbali kuhusu utoaji wa  leseni kwa  washiriki wa soko la mitaji na kushughulikia  maombi ya kampuni zinazotaka kuingia sokoni.   108. Mheshimiwa Spika, katika mwaka wa  fedha 2010/11, CMSA itaendelea kutekeleza  mpango wake wa miaka mitano wa 2007/2008 -  2011/12 kwa kufanya maandalizi ya kuanzishwa  kwa Soko la Kukuza Kampuni za Ujasiriamali;  68  kuendelea kuboresha Soko la Pili la Hatifungani  za Serikali kwa kuzingatia matokeo ya utafiti  uliofanyika kuhusu suala hili; kusimamia  uanzishwaji wa  Soko la Hatifungani za Serikali za  Mitaa; kuboresha Mfumo wa Sheria ili kukidhi  viwango  vya Kimataifa; kuunganisha na Masoko  ya  Mitaji ya Afrika Mashariki pamoja na   kuendelea na utoaji wa elimu kwa umma.  Soko la Hisa la Dar es Salaam â€“ DSE  109. Mheshimiwa Spika, katika mwaka wa  fedha 2009/10 shughuli za uuzaji na ununuzi wa  hisa na hatifungani katika Soko la Hisa la Dar es  Salaam ziliendelea, ambapo kufikia Juni 2010  hisa zenye thamani ya shilingi bilioni 52.98  ziliuzwa na kununuliwa ikilinganishwa na hisa za  shilingi bilioni 33.81 zilizouzwa na kununuliwa  katika mwaka ulioishia Juni 2009. Aidha, mauzo  ya hatifungani za Serikali yaliongezeka kutoka  shilingi bilioni 5.83 kwa mwaka 2008/09 hadi  shillingi bilioni 256.81 mwaka 2009/2010, sawa  na ongezeko la asilimia 4,305. Hadi kufikia Juni  2010, Serikali ilikuwa imeorodhesha hatifungani  za muda mbalimbali zenye thamani ya jumla ya  shilingi bilioni 1,414.2. Vile vile, Soko la Hisa  69  liliendelea kuuelimisha umma kuhusu uendeshaji  wake na jinsi ya kutumia fursa zilizopo.   110. Mheshimiwa Spika, katika mwaka wa  fedha 2010/11, Soko la hisa la Dar es Salaam  litaendelea kuelimisha umma na kushawishi  makampuni binafsi na ya umma kuorodhesha  hisa zao. DSE pia itashirikiana na wadau wengine  kusukuma mbele shughuli za uwezeshaji biashara  za dhamana katika Jumuiya za Afrika Mashariki  na nchi za kusini mwa Afrika. Aidha, mifumo ya  TEKNOHAMA itaboreshwa ili kuwaunganisha  madalali na soko kwa lengo la kuwafikia  watanzania wengi.   Dhamana ya Uwekezaji Tanzania - UTT  111. Mheshimiwa Spika, katika mwaka  2009/10, UTT iliingia kwenye makubaliano na  Shirika la Posta Tanzania na Benki ya CRDB.  Katika  makubaliano hayo, UTT ilitumia  miundombinu ya Shirika la Posta kuanzisha ofisi  sita za Kanda na kuwapa wenye akaunti za  mfumo wa Tanzanite unaoendeshwa na Benki ya  CRDB fursa ya kuwekeza kwenye mfuko wa  Umoja. Aidha, UTT ilipata fursa ya kuuza vipande  kwa Watanzania waishio nje ya nchi wenye nia ya  70  kuwekeza nchini kupitia mfumo huo. Mwitikio  umekuwa ni wa kuridhisha.   112. Mheshimiwa Spika, katika mwaka wa  fedha 2010/11, UTT inatarajia kuboresha ofisi za  Kanda katika mikoa ya Mwanza, Arusha, Zanzibar,  Mbeya, Dodoma na Dar es Salaam ili kuongeza  idadi ya wananchi wanaojiunga na mifuko ya  uwekezaji wa pamoja. Aidha, itaanzisha mifuko ya  Real Estate Investement Trust na Vision Tanzania  Fund (VTF). Katika kutekeleza kaulimbiu ya  KILIMO KWANZA, mfuko huu utachangia katika  kutoa mitaji kwa wajasiriamali wadogo na wa kati  katika sekta ya kilimo, madini, teknolojia ya  mawasiliano na nishati asilia.  TAASISI ZA KITAALAM NA HUDUMA  NYINGINEZO  Ofisi ya Taifa ya Takwimu â€“NBS  113. Mheshimiwa Spika, Katika mwaka wa  fedha 2009/10, Ofisi ya Taifa ya Takwimu  iliendelea  kutekeleza  majukumu yake ya  kukusanya, kuchambua, kutunza na kuwasilisha  takwimu zilizohitajika katika sekta mbalimbali za  kiuchumi na kijamii. Takwimu za Pato la Taifa  kwa kila nusu mwaka zilitolewa na kwa mara ya  71  kwanza takwimu hizo zilitolewa kwa robo mwaka.  Aidha, Ofisi ya Taifa ya Takwimu imeendelea  kutayarisha takwimu za mfumuko wa bei kila  mwezi. Kazi ya kutenga maeneo ya kuhesabia  watu kwa ajili ya Sensa ya Watu na Makazi ya  mwaka 2012 inaendelea na imekamilika katika  mikoa minane. Mikoa hiyo ni Pwani, Kilimanjaro,  Manyara, Arusha, Morogoro na Dodoma kwa  Tanzania Bara. Kwa upande wa Visiwani ni  Unguja kaskazini na Unguja Kusini. Vile vile, Ofisi  ya Taifa ya Takwimu imefanya majaribio ya utafiti  wa Hali ya Rasilimali Watu nchini 2010 na utafiti  wa Afya ya Uzazi na Mtoto 2009/10.  114. Mheshimiwa Spika, katika jitihada za  kuboresha takwimu nchini, Ofisi ya Taifa ya  Takwimu imeendelea na maandalizi ya Mpango  Kabambe wa kitaifa wa Kuboresha na Kuimarisha  Takwimu nchini (Tanzania Statistical Master Plan)  ambao umeidhinishwa  na Serikali mwezi Juni  2010. Katika mwaka wa fedha 2010/11   Taasisi  itaendelea na: maandalizi ya Sensa ya watu ya  majaribio itakayofanyika Agosti 2011; kufanya  tafiti zilizoainishwa katika MKUKUTA II kwa ajili  ya kutoa viashiria vilivyobainishwa; kufanya  uchambuzi wa Sensa ya Kilimo na Mifugo na  72  kusambaza matokeo yake; kutoa takwimu za  mfumuko wa bei kila mwezi; kutoa takwimu za  Pato la Taifa kila robo mwaka na kutekeleza  Mpango Kabambe wa kitaifa wa kuboresha na  kuimarisha takwimu nchini.  Bodi ya Taifa ya Wahasibu na Wakaguzi â€“NBAA  115. Mheshimiwa Spika, katika mwaka wa  fedha 2009/10, NBAA kwa kushirikiana na wadau  wengine, iliendesha semina na kongamano 58 ili  kuelimisha Wahasibu pamoja na Walimu wa Vyuo  vya Uhasibu kuhusu matumizi ya miongozo ya  kimataifa ya utayarishaji wa hesabu na ukaguzi  katika shughuli za kifedha serikalini, sekta binafsi  pamoja na mashirika yanayojitegemea.  Bodi pia  ilipitia upya Mpango wa maendeleo 2005/06 2009/10, ili uiwezeshe NBAA pamoja na wadau  wake kuendesha shughuli zao kulingana na  matarajio.   116. Mheshimiwa Spika, katika mwaka wa  fedha 2010/11, NBAA  itaendelea na sera ya  kuhariri silabi ya mitihani yake ikiwa ni sehemu  ya baadhi ya malengo yaliyopangwa kutekelezwa  katika Mpango wa Maendeleo wa Bodi. Aidha,  Bodi itaendelea na jukumu la usimamizi wa ubora  73  wa kazi ya ukaguzi wa hesabu nchini na  itaendelea na ujenzi wa awamu zilizobaki  kukamilisha Kituo cha utaalamu wa uhasibu,  eneo la Bunju wilayani Kinondoni.   Bodi ya Michezo ya Kubahatisha â€“ GBT  117. Mheshimiwa Spika, katika mwaka wa  fedha 2009/10, Bodi ya Michezo ya Kubahatisha  iliendelea kusimamia sekta ya michezo ya  kubahatisha nchini. Bodi ilianzisha aina mpya ya  leseni ya uendeshaji wa mashine za  slots  yenye  maudhui ya kasino ndogo ambayo inaitwa 40 machine sites ambapo kanuni za uendeshaji wake  zipo tayari na zimechapishwa katika Gazeti la  Serikali- GN 278 la tarehe 14 Agosti, 2009. Aidha,  Bodi imekwishatoa leseni kwa mwendeshaji wa  Bahati Nasibu ya Taifa kupitia mchakato wa  ushindani. Bodi inakusudia kufanya mchakato  ambao utawezesha mashine zote za slots  kuunganishwa kwa mfumo wa kompyuta (Central  Electronic Monitoring System). Nia ya zoezi hili ni  kurahisisha usimamizi wa mashine hizi na  kuwezesha kutoa kodi kutokana na mapato ya  kila mashine badala ya utaratibu wa sasa ambapo  kodi hutozwa kwa idadi ya mashine. Katika  mwaka wa fedha 2009/10, Bodi ilikusanya kodi  74  iliyofikia Shilingi bilioni 4.6 ikilinganishwa na  Shilingi  bilioni  2008/09.  4.2  iliyokusanywa  mwaka  118. Mheshimiwa Spika, katika mwaka wa  fedha 2010/11, Bodi itaendelea kusimamia  michezo ya kubahatisha nchini, na inatarajia  kukusanya kodi inayofikia Shilingi bilioni 5.8  kutokana na kuendelea kukua kwa shughuli  zilizopo ikiwa ni pamoja na kuanza kwa Michezo  ya Bahati Nasibu ya Taifa ifikapo Januari, 2011.   Mpango wa Millenium Challenge Account-  Tanzania   119. Mheshimiwa Spika, katika mwaka wa  fedha 2009/10, MCA-T ilitekeleza kazi zifuatazo:  kukamilisha makabrasha ya usanifu na mipango  ya fidia kwa barabara za Tanga â€“Horohoro,  Namtumbo â€“ Songea, Peramiho â€“ Mbinga na  Tunduma â€“ Sumbawanga; kukamilisha zoezi la  uteuzi  wa  Wahandisi  Wasimamizi  na  Makandarasi; kuanza ujenzi wa barabara ya  Tanga- Horohoro; kufanya upya usanifu wa  barabara za Vijijini Pemba na kuandaa michoro ya  kihandisi na ripoti ya athari za mazingira. Kazi  zote hizi zilikamilika kama zilivyopangwa.  75  120. Mheshimiwa Spika, kwa miradi ya umeme  kazi zifuatazo zilifanyika: usanifu, michoro ya  kiuhandisi, ripoti ya mazingira na mipango ya  fidia katika maeneo ya mradi wa kupeleka umeme  Zanzibar kupitia chini ya bahari, kusaini mkataba  kati ya MCA-T na kampuni ya VISCAS ya Japan  kwa kazi ya kuweka nyaya za umeme kupitia chini  ya bahari kwenda Zanzibar; kukamilisha zoezi la  uchujaji wa makampuni kwa kazi ya ukarabati ya  vituo vya umeme (sub-stations); na kutangaza  zabuni na kuanza uchambuzi wa makampuni kwa  kazi ya ukarabati wa mtandao wa umeme katika  mikoa ya Tanga, Morogoro,  Iringa, Mbeya na  Mwanza. Kwa miradi ya maji, kazi zilizofanyika ni  kukamilisha  michoro  ya  kiuhandisi  na  makabrasha ya zabuni za miradi ya ujenzi wa  chujio la maji Ruvu Chini kwa wakazi wa  Dar es  Salaam na Pwani na mfumo wa maji kwa mkoa wa  Morogoro. Kwa mwaka 2010/11 kazi ya ujenzi  kwa miradi mingi chini ya MCA-T itaanza  kutekelezwa kwani mikataba yote mikubwa  itakuwa imesainiwa na wakandarasi kuanza kazi  ifikapo Septemba 2010.   76  ASASI ZA MAFUNZO  Taasisi ya Uhasibu Arusha â€“ IAA  121. Mheshimiwa Spika, katika mwaka wa  fedha 2009/10, Chuo kiliendelea na utoaji wa  mafunzo katika fani za   Uhasibu, Ugavi,  Usimamizi wa Kodi, Benki, Utawala wa Biashara,  Teknolojia ya Habari na Sayansi ya Kompyuta  katika ngazi ya Stashahada ya juu. Aidha, Chuo  kiliendelea kutoa mafunzo ya uhasibu na  usimamizi wa fedha katika ngazi ya Stashahada  ya uzamili. Tangu mwezi Septemba 2009, Chuo  kimeanza kutoa mafunzo ya Shahada ya Uzamili  katika fani ya Teknolojia ya Habari na Logistics  kwa kushirikiana na Chuo cha Coventry cha  Uingereza, hii imepelekea kuongezeka kwa udahili  kutoka  wanafunzi 2,860 mwaka wa masomo  2008/09 hadi wanafunzi 3,008  kwa mwaka wa  masomo 2009/10.   Taasisi ya Uhasibu Tanzania â€“ TIA  122. Mheshimiwa Spika, katika mwaka wa  fedha 2009/10, Taasisi iliendelea kujenga na  kukarabati majengo ili kuongeza uwezo katika  matawi yake yaliyopo Dar es Salaam, Mbeya,  Mtwara na Singida. Katika mwaka wa fedha  77  2010/11, Taasisi itaendelea kuboresha elimu  inayotolewa kwa kuongeza wahadhiri, kuimarisha  kitengo cha utafiti na ushauri wa kibiashara,  kuendelea kufundisha kozi zinazotolewa na  Taasisi pamoja na kuboresha mazingira ya  kufanyia kazi. Aidha, Chuo kitaendelea kuboresha  mfumo wa usimamizi wa fedha na rasilimali watu.  Chuo cha Usimamizi wa Fedha â€“ IFM  123. Mheshimiwa Spika,  katika mwaka wa  fedha 2009/10, Chuo cha Usimamizi wa Fedha IFM kiliandaa mitaala ya shahada katika fani ya  Uhasibu, Benki na Fedha, Bima na Hifadhi ya  Jamii, Kodi, Teknolojia ya Habari na Sayansi ya  Kompyuta na kuanza kutumika katika mwaka   huo wa masomo. Lengo ni kuhakikisha kuwa  mitaala ya elimu ya chuo inakidhi mahitaji ya  soko la ajira pamoja na kujiajiri.  124. Mheshimiwa Spika,  katika mwaka wa  fedha 2009/10, Chuo kimeendelea kutoa mafunzo  ya uzamili kwa kushirikiana na Taasisi ya  Biashara za Kimataifa ya India, Chuo Kikuu cha  Strathclyde (Scotland), pamoja na Chuo Kikuu cha  Avinashilingam kilichopo India. Mafunzo hayo ni  ya Shahada ya Uzamili ya Biashara za Kimataifa,  78  Shahada ya Uzamili ya Teknolojia ya Habari na  Uongozi na Shahada ya Uzamili ya Usimamizi wa  Fedha. Idadi ya wanafunzi waliodahiliwa katika  kipindi hicho ni 6,132. Chuo pia kimeanzisha  ushirikiano wa Kitaaluma na taasisi ya Teknolojia  ya Habari ya Dublin nchini Ireland katika  mafunzo ya Shahada ya Sayansi ya Kompyuta.  Aidha, ili kukidhi mahitaji ya ufundishaji, utafiti  na  ushauri,  Chuo kimeendelea kuajiri  wafanyakazi katika fani mbalimbali wakiwemo  walimu.    125. Mheshimiwa Spika, Chuo kiliboresha  majengo yaliyopo ili kuongeza nafasi kwa ajili ya  kukidhi ongezeko la wanafunzi. Baadhi ya  majengo yalipanuliwa kwa kuongeza  ghorofa na  baadhi yaliyokuwa ofisi yalibadilishwa kuwa  madarasa na maabara za kompyuta. Katika  mwaka wa fedha 2010/11, Chuo kitaendelea  kuandaa mitaala ya Shahada ya Uzamili katika  fani za Uhasibu, Usimamizi wa Fedha, Kodi,  Uendeshaji Biashara, Usimamizi wa Rasilimali  Watu,  Bima na Usimamizi wa Uzuiaji Majanga.  79  Chuo cha Mipango na Maendeleo Vijijini  - IRDP   126. Mheshimiwa Spika, katika mwaka wa  fedha 2009/10, Chuo kimefanya yafuatayo:  kimeendesha mafunzo ya muda mrefu na muda  mfupi kwa wanafunzi wapatao 1910; kimefanya  utafiti na kutoa ushauri na uelekezi kwa wadau  mbalimbali wa maendeleo nchini; kimekamilisha  ujenzi wa ukumbi utakaotumika kwa shughuli  mbalimbali za kitaaluma na kijamii. Aidha, Chuo  kilikamilisha uandaaji wa michoro na kuanza  ujenzi wa jengo la pili la taaluma ambalo kwa kiasi  kikubwa litaondoa tatizo la upungufu wa  madarasa, kumbi za mihadhara na ofisi za  walimu.  127. Mheshimiwa Spika, kwa mwaka wa fedha  2010/11, Chuo kitaendelea kutoa mafunzo ya  muda mrefu katika ngazi za Cheti, Stashahada,  Shahada na Stashahada za Uzamili. Aidha, Chuo  kitaanzisha mafunzo ya Shahada za Uzamili  katika fani za Uchumi, na Mipango ya Mazingira.  Programu hizo zote zitakuwa na jumla ya  wanafunzi 2500. Vile vile, Chuo kitaendelea  kujenga jengo la pili la taaluma, kujenga uwezo wa  watumishi wake na kuajiri watumishi wapya ili  80  kuongeza ufanisi katika utekelezaji wa majukumu  yake.   Chuo cha Takwimu Mashariki mwa Afrika -  EASTC   128. Mheshimiwa Spika, katika mwaka wa  fedha 2009/10, Chuo cha Takwimu Mashariki  mwa Afrika, kiliendelea kutoa mafunzo ya muda  mrefu ya Stashahada na Cheti cha Takwimu.  Idadi ya wanafunzi waliosajiliwa walikuwa 108  kutoka nchi za Tanzania, Namibia, Uganda,  Jamhuri ya Afrika Kusini, Zambia, Zimbabwe na  Shelisheli. Kati ya wanafunzi hao, wanawake  walikuwa 30 sawa na asilimia 27.8 ya wanafunzi  waliosajiliwa. Pia Chuo kiliendesha mafunzo ya  muda mfupi ya ukusanyaji na matumizi ya  Takwimu kwa Taasisi mbalimbali. Jumla ya  washiriki 104 walinufaika na mafunzo hayo.  Aidha, Chuo kiliendelea na maandalizi ya  kuanzisha Shahada ya kwanza ya Takwimu. Vile  vile, Chuo kilifanya uzinduzi wa Mkataba wa  Huduma kwa Mteja mnamo tarehe 28 Mei, 2010.   129. Mheshimiwa Spika, kwa mwaka wa fedha  2010/11, Chuo kitaendelea kufanya yafuatayo:  kutoa mafunzo ya muda mrefu ya Cheti na  Stashahada; kukamilisha na kuanza kutoa  81  mafunzo ya shahada ya kwanza ya Takwimu;  kutoa mafunzo ya muda mfupi na ushauri wa  kitakwimu kwa Asasi mbalimbali na watu binafsi;  kuanza ujenzi wa jengo la Utawala; kuajiri  wafanyakazi wenye sifa na kutoa mafunzo ya  muda mfupi na muda mrefu ndani na nje ya nchi  ili kuwajengea uwezo wafanyakazi. Aidha, Chuo  kupitia Mpango Mkakati wake, kitaendelea  kukamilisha ujenzi wa njia za mawasiliano ya  barabara na mfumo wa mawasiliano ya teknolojia  kwenye jengo jipya la madarasa na kuanza  mchakato wa kuongeza vyanzo vya maji safi,  pamoja na kufanya maandalizi ya kupata michoro  ya jengo la mhadhara na viwanja vya michezo.   CHANGAMOTO NA HATUA ZILIZOCHUKULIWA  130. Mheshimiwa Spika, pamoja na mafanikio  yaliyopatikana  baadhi  ya  zilizojitokeza ni kama ifuatavyo:  changamoto  i) Makusanyo ya mapato ya ndani kuwa chini  ya  malengo ya kila mwezi na hivyo  kusababisha ugawaji wa rasilimali fedha  kuwa chini ya malengo;   ii)     Ucheleweshaji wa uwasilishaji wa hati za  madai wizarani;  82  iii)     iv)     v)     vi)      vii)  Ucheleweshaji wa Majalada ya watumishi  wanaotakiwa kustaafu na kufikishwa  Hazina yakiwa na nyaraka pungufu;  Upungufu katika Sheria ya Msajili wa  Hazina na Sheria zilizoanzisha Asasi na  Mashirika mbalimbali;  Upungufu katika kusimamia ununuzi wa  Umma na udhibiti  wa fedha za Umma;   Upungufu wa Ofisi kwa watumishi wa  Wizara.  Kuwasilishwa  kwa maombi mengi nje ya  Bajeti mara baada ya Bajeti kuidhinishwa  na Bunge  131. Mheshimiwa Spika, katika kukabiliana  na changamoto hizo, hatua zifuatazo  zilichukuliwa:  i)    Wizara kwa kupitia TRA inaendelea na  mikakati mbalimbali ya kupunguza mianya  ya ukwepaji kodi na kurekebisha upungufu  katika ukusanyaji wa  mapato;  83  ii)    Wizara imewashauri wadai kuwasilisha hati  zao za madai kwa wakati;  iii)    Wizara imewaelimisha Maafisa Utumishi  kuhusu kuandaa na kuwasilisha mapema  nyaraka za watumishi wao wanaotarajia  kustaafu;   iv)   Marekebisho ya Sheria ya Msajili wa  Hazina (SURA 370) yamefanyika na Sheria  imeshapitishwa katika Bunge la mwezi  Aprili mwaka 2010 na Sheria zilizoanzisha  Asasi  na  Mashirika  zinaendelea kupitiwa;  v)     mbalimbali  Sheria ya Fedha za Umma na ya Ununuzi  wa Umma zimepitiwa na kufanyiwa  marekebisho; na  vi)     vii)  Wizara katika mpango wa muda mfupi,  imeendelea kutafuta ofisi na katika  mpango wa muda mrefu Wizara imepanga  kujenga jengo la ofisi.  Wizara  imeendelea  kuwakumbusha  Maafisa Masuuli kusimamia upangaji wa  vipaumbele  vya  maeneo yao na  kuhakikisha fedha za kutosha zinatengwa  84  kwa maeneo hayo pamoja na kufuata  taratibu  za  Kibajeti  kama  zinavyofafanuliwa kwenye Mwongozo wa  Mpango na Bajeti.  MAKADIRIO YA MATUMIZI KWA MWAKA  2010/11  Maombi ya Fedha:  132. Mheshimiwa  Spika,  ili  kutekeleza  majukumu ya Wizara na kufikia malengo  yaliyokusudiwa katika mwaka wa fedha 2010/11,  ninaomba Bunge lako liidhinishe kiasi cha fedha  kama ifuatavyo:  Fungu 50:   (a)  Matumizi  ya  kawaida  ni  Shilingi  94,271,677,000 (Bilioni 94.27) Kati ya  hizo, Mishahara ni Shilingi 2,957,023,000    (Bilioni 2.96) na matumizi mengineyo  Shilingi  91,314,654,000 (Bilioni 91.31).  (b) Miradi  ya  Maendeleo  Shilingi  278,921,290,000 (Bilioni 278.92). Kati ya  hizo,  fedha  za  ndani  ni  Shilingi  7,309,135,000 (Bilioni 7.31) na fedha za  nje ni Shilingi 271,612,155,000 (Bilioni  271.61).   85  Fungu 21:   (a) Fedha za matumizi ya kawaida ni Shilingi  962,062,861,500 (Bilioni 962.10). Kati ya  hizo Shilingi 1,238,047,000 (Bilioni 1.24)  ni mishahara na Shilingi 960,824,814,500  (Bilioni 960.82) ni kwa ajili ya matumizi ya  idara na taasisi zilizo chini ya Wizara  marekebisho ya mishahara ya watumishi wa  Serikali, pamoja na matumizi maalum  ikiwemo dharura na michango ya kimataifa.  (b) Fedha za miradi ya maendeleo ni Shilingi  100,023,194,000 (Bilioni 100.02). Kati ya  hizo,  fedha  za  ndani  ni  Shilingi  50,832,264,000 (Bilioni 50.83) na fedha za  nje ni Shilingi 49,190,930,000 (Bilioni  49.20)   Fungu 22:   Deni la Taifa Shilingi  1,747,233,792,000  (Bilioni 1,747.23)   Fungu 23:  (a) Fedha za matumizi ya kawaida ni Shilingi  82,344,269,000 (Bilioni 82.34).  Kati ya  86  hizo, mishahara Shilingi 2,794,013,000  (Bilioni 2.80) na matumizi mengineyo ni  Shilingi 79,550,256,000 (Bilioni 79.55).   (b) Fedha za miradi ya maendeleo ni Shilingi  10,264,794,000 (Bilioni 10.26) Kati ya  hizo,  fedha  za  ndani  ni  Shilingi  4,185,752,000 (Bilioni 4.20) na fedha za  nje ni Shilingi 6,079,042,000 (Bilioni 6.10).   Fungu 45: Ofisi ya Taifa ya Ukaguzi  (a) Fedha za matumizi ya kawaida ni Shilingi  26,574,258,500 (Bilioni 26.57). Kati ya  hizo, mishahara ni Shilingi 3,216,577,000  (Bilioni 3.22) na matumizi mengineyo ni  Shilingi 23,357,681,500 (Bilioni 23.36).  (b) Fedha za miradi ya maendeleo ni Shilingi  10,581,010,000 (Bilioni 10.58) kati ya  hizo,  fedha  za  ndani  ni  Shilingi  4,812,494,000 (Bilioni 4.81) na fedha za  nje ni Shilingi 5,768,516,000 (Bilioni 5.77).  HITIMISHO  133. Mheshimiwa Spika, hotuba hii ya Wizara ya  Fedha na Uchumi inahitimisha uwasilishaji wa  mapendekezo ya Serikali ya Bajeti ya mwaka  2010/11 kwa Wizara, Idara za Serikali  87  zinazojitegemea, Mikoa na Serikali za Mitaa.  Aidha, tunatarajia leo hii Bunge lako Tukufu  litapata  fursa  ya  kupitisha Muswada wa  kuidhinisha matumizi ya Serikali kwa mwaka  huu. Kama nilivyoeleza katika hotuba ya Bajeti ya  Serikali, Mkutano huu wa Bunge ni wa mwisho  katika muhula huu wa kwanza wa Serikali ya  Awamu ya Nne. Katika kipindi chote cha Bunge  hili la Bajeti, Serikali imefarijika na maoni na  ushauri kutoka kwa Waheshimiwa Wabunge wa  kuboresha maendeleo ya kiuchumi na kijamii  katika maeneo mbalimbali yakijumuisha kilimo,  ufugaji,  uvuvi, miundombinu ya barabara, reli,  bandari, nishati, sekta za maendeleo ya jamii  (Elimu, Afya, Maji), viwanda, mawasiliano na sekta  ya fedha. Vile vile, Serikali imefaidika na maoni na  ushauri wa Bunge hili katika kuboresha Utawala  Bora na Uwajibikaji, Mazingira, Usawa wa kijinsia  na Demokrasia.  134. Mheshimiwa Spika, kwa mara nyingine tena  napenda kumshukuru Mheshimiwa Dkt. Jakaya  Mrisho Kikwete, Rais wa Jamhuri ya Muungano  wa Tanzania kwa kuonyesha imani yake kubwa  kwangu ya kuniteua kuwa Waziri wa Fedha na  Uchumi wa Serikali ya Jamhuri ya Muungano wa  Tanzania, wadhifa ambao naamini nimeutumikia  88  kwa uadilifu mkubwa.  Napenda kumshukuru  Mheshimiwa Dkt. Ali Mohammed Shein, Makamu  wa Rais kwa kusimamia kwa uhodari mkubwa  vikao vya mashauriano kuhusu kero za Muungano  baina ya Serikali ya Muungano wa Tanzania na  Serikali ya Mapinduzi Zanzibar na masuala ya  mazingira. Aidha, napenda kumshukuru Waziri  Mkuu, Mheshimiwa Mizengo Kayanza Peter Pinda  (Mb) kwa kusimamia shughuli za Serikali Bungeni  kwa umahiri mkubwa ulionisaidia sana katika  utekelezaji wa kazi zangu.   135. Mheshimiwa  Spika,  napenda  kuwashukuru Waheshimiwa Mawaziri na Naibu  Mawaziri kwa ushirikiano wao mkubwa. Napenda  pia kuwashukuru Waheshimiwa Wabunge kwa  ushirikiano wao wakati wa kujadili nyaraka  mbalimbali za Serikali nilizowasilisha Bungeni.  Kipekee, napenda kuwashukuru wananchi wa  Jimbo la Kilosa kwa kunipa fursa ya  kuwawakilisha katika awamu hii. Ni matumaini  yangu kwamba sikuwaangusha na hivyo natarajia  watanipa  fursa  nyingine  ya  kuendelea  kuwatumikia ili kukamilisha kazi niliyoianza.   136.  Mheshimiwa Spika, naomba kutoa hoja.  89 