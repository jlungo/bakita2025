HOTUBA YA WAZIRI MKUU WA JAMHURI YA  MUUNGANO WA TANZANIA, MHESHIMIWA  KASSIM M. MAJALIWA (MB.) KUHUSU   MAPITIO NA MWELEKEO WA KAZI ZA   SERIKALI NA MAKADIRIO YA MAPATO   NA MATUMIZI YA FEDHA ZA OFISI   YA WAZIRI MKUU NA OFISI YA   BUNGE KWA MWAKA 2021/2022 


 UTANGULIZI  Shukrani  1. Mheshimiwa Spika, naomba kutoa hoja  kwamba kutokana na taarifa zilizowasilishwa leo  ndani ya Bunge lako tukufu na Mwenyekiti wa  Kamati ya Kudumu ya Bunge ya Katiba na Sheria,  Mwenyekiti wa Kamati ya Kudumu ya Bunge ya  Masuala ya UKIMWI na Mwenyekiti wa Kamati ya  Kudumu ya Bunge ya Bajeti zilizochambua Bajeti ya  Mfuko wa Bunge na Ofisi ya Waziri Mkuu, Bunge  lako sasa lipokee na kujadili Taarifa ya Mapitio ya  Utekelezaji wa Kazi za Serikali kwa mwaka  2020/2021 na Mwelekeo wa Kazi za Serikali kwa  mwaka 2021/2022. Aidha, naliomba Bunge lako  tukufu likubali kupitisha makadirio ya matumizi ya  fedha ya Ofisi ya Waziri Mkuu na taasisi zilizo chini  yake pamoja na Ofisi ya Bunge kwa mwaka  2021/2022.  2. Mheshimiwa Spika, kabla sijaendelea na  hotuba hii, ninamshukuru Mwenyezi Mungu mwingi  wa rehema kwa fadhila zake ambazo zimetuwezesha  kukutana hapa leo kwa ajili ya kujadili Taarifa ya  Mapitio ya Utekelezaji wa Kazi za Serikali kwa  Mwaka 2020/2021 na mwelekeo wake kwa mwaka  2021/2022 tukiwa na siha njema.  1  3. Mheshimiwa Spika, itakumbukwa kuwa huu  ni Mkutano wa Tatu wa Bunge la 12. Aidha, ni  Mkutano wa Kwanza wa Bunge la Bajeti tangu  kuzinduliwa kwa Bunge hili tarehe 13 Novemba  2020. Mkutano huu, unafanyika wakati ambao  Tanzania imepitia majuma kadhaa ya huzuni,  majonzi makubwa na maombolezo ya kitaifa  kufuatia kifo cha Hayati Dkt. John Pombe Joseph  Magufuli, Rais wa Tano wa Jamhuri ya Muungano  wa Tanzania.   Salamu za Pole   4. Mheshimiwa Spika, naomba nitumie tena  fursa hii adhimu kutoa pole kwa Mheshimiwa Samia  Suluhu Hassan, Rais wa Jamhuri ya Muungano wa  Tanzania, Bunge lako tukufu, wanafamilia, ndugu,  jamaa, marafiki na Watanzania wote kwa kumpoteza  kiongozi wetu mpendwa. Aidha, naishukuru Kamati  ya Kitaifa ya Kuratibu Mazishi kwa kujitoa kwao  usiku na mchana kufanikisha taratibu zote muhimu  za maziko sambamba na kuhakikisha kuwa kiongozi  wetu anapewa heshima zote za mwisho hadi  alipolazwa kwenye nyumba yake ya milele.  5. Mheshimiwa  Spika,  naungana  na  Mheshimiwa Rais kutoa wito kwa Watanzania  wenzangu  kuwa  tuendelee  kushikamana,  kushirikiana, kupendana na kuchapa kazi. Aidha,  kwa upande wetu Waheshimiwa Wabunge, Viongozi  2  na Watendaji wote, nasi hatuna budi kuendeleza  ushirikiano, kuchapa kazi na kuwatumikia ipasavyo  Watanzania kwa kulinda na kutetea maslahi  mapana ya nchi yetu. Hii ndio njia sahihi ya  kumuenzi mpendwa wetu Hayati Dkt. John Pombe  Joseph Magufuli, Rais wa Tano wa Jamhuri ya  Muungano wa Tanzania.    6. Mheshimiwa Spika, sote tutakumbuka kuwa  msiba wa kiongozi wa nchi ulikuja wakati ambao  Taifa lilikuwa bado halijasahau tukio la tarehe 17  Februari, 2021 wakati Taifa lilipopokea kwa  masikitiko makubwa kifo cha Mheshimiwa Maalim  Seif Sharif Hamad, aliyekuwa Makamu wa Kwanza  wa Rais wa Serikali ya Mapinduzi ya Zanzibar na  Mwenyekiti wa Chama cha ACT Wazalendo.   7. Mheshimiwa  Spika,  Maalim  Seif  atakumbukwa kwa mchango wake mkubwa alioutoa  kwa chama chake, watu wa Zanzibar na Taifa kwa  ujumla, hususan kupitia Serikali ya Umoja wa  Kitaifa ya Zanzibar.  8. Mheshimiwa Spika, katika kipindi hicho,  tuliondokewa pia na aliyekuwa Katibu Mkuu  Kiongozi Mhandisi Balozi John William Herbert  Kijazi. Mheshimiwa Balozi Kijazi atakumbukwa kwa  utumishi wake uliotukuka wakati akiitumikia  Serikali kwenye nyadhifa mbalimbali.   3  9. Mheshimiwa Spika, nyote mtakubaliana  nami kuwa Taifa limepoteza watu muhimu waliotoa  mchango mkubwa katika uongozi, maendeleo,  ustawi wa Taifa letu sambamba na kuimarisha  umoja, amani na mshikamano wa kitaifa. Hivyo,  tuendelee kuenzi na kujifunza mambo mazuri  yaliyoachwa na viongozi hao, huku tukimuomba  Mwenyezi Mungu aziweke roho zao mahali pema  peponi. Amina!  10. Mheshimiwa Spika, mkutano huu wa tatu  wa Bunge la 12 ni wa Bajeti ya Serikali, nami  naanzisha kusoma Bajeti ya Serikali ya Mwaka  2021/2022. Kabla sijaendelea na hotuba yangu hii  naomba uruhusu tusimame walau kwa dakika moja  kwa lengo la kuwaombea marehemu wetu ili  Mwenyezi Mungu awapumzishe kwa amani.  Salamu za Pongezi  11. Mheshimiwa Spika, kwa namna ya kipekee  naomba nimpongeze Mheshimiwa Samia Suluhu  Hassan, Rais wa Jamhuri ya Muungano wa  Tanzania kwa kushika nafasi ya kuongoza nchi yetu  akiwa Rais wa sita wa Jamhuri ya Muungano wa  Tanzania. Naomba niungane na Waheshimiwa  Wabunge na Watanzania wenzangu kumuombea  kwa Mwenyezi Mungu aendelee kumpa Rais wetu  4  nguvu, ulinzi, afya na kila lililo la heri katika  kuwatumikia Watanzania.   12. Mheshimiwa Spika, nampongeza pia,  Mheshimiwa Philip Isidor Mpango, kwa kuteuliwa  kuwa Makamu wa Rais wa Jamhuri ya Muungano  wa Tanzania na kupitishwa kwa asilimia 100 na  Waheshimiwa Wabunge. Vilevile, nampongeza  Mheshimiwa Othman Masoud Othman Sharif Kwa  kuteuliwa kuwa Makamu wa Kwanza wa Rais wa  Serikali ya Mapinduzi ya Zanzibar.  13. Mheshimiwa Spika, natambua kuwa  Mkutano huu wa bajeti ni wa kwanza kwa baadhi ya  Waheshimiwa Wabunge. Kwa msingi huo, niwaombe  Waheshimiwa Wabunge wenzangu, tuitumie vyema  fursa hii kutoa michango itakayosaidia Serikali  kutekeleza kikamilifu vipaumbele vilivyoainishwa  kwenye Mpango na Bajeti ya Mwaka 2021/2022.  Serikali kwa upande wake, itaendelea kuheshimu,  kuthamini na kuifanyia kazi michango ya  Waheshimiwa Wabunge kwa lengo la kushughulikia  kero za wananchi na kuzipatia ufumbuzi.  14. Mheshimiwa Spika, kipekee, napenda  kukupongeza wewe binafsi Mheshimiwa Spika  pamoja na Mheshimiwa Naibu Spika kwa kuendelea  kuonesha umahiri na uwezo mkubwa katika  kusimamia shughuli za Bunge. Hivyo basi, nitoe  5  wito kwa Waheshimiwa Wabunge wenzangu  hususan wale walioingia katika Bunge hili kwa mara  ya kwanza ili tutumie vizuri uzoefu wenu katika  kujifunza namna bora ya kuisimamia Serikali.  15. Mheshimiwa Spika, nitumie nafasi hii,  kuwashukuru Wajumbe wa Kamati ya Kudumu ya  Bunge ya Katiba na Sheria pamoja na Mheshimiwa  Mohamed Omary Mchengerwa, Mbunge wa Rufiji,  ambaye alikuwa Mwenyekiti wa Kamati hiyo.  Nampongeza kwa kuteuliwa kuwa Waziri wa Nchi,  Ofisi ya Rais, Menejimenti ya Utumishi wa Umma na  Utawala Bora. Nawashukuru pia Wajumbe wa  Kamati ya Kudumu ya Bunge ya Masuala ya  UKIMWI inayoongozwa na Mheshimiwa Fatma  Hassan Toufiq, Mbunge wa Viti Maalum na Kamati  ya Kudumu ya Bunge ya Bajeti chini ya uenyekiti wa  Mheshimiwa Sillo Daniel Baran, Mbunge wa Babati  Vijijini kwa kutoa mchango mkubwa wakati wa  uchambuzi wa Makadirio ya Mapato na Matumizi ya  Fedha ya Mafungu ya Ofisi ya Waziri Mkuu na  Mfuko wa Bunge. Aidha, nawashukuru Wajumbe wa  Kamati zote za Kudumu za Bunge lako tukufu kwa  ushauri walioutoa wakati wa kupitia Makadirio ya  Mapato na Matumizi ya Wizara, Mikoa, Wakala,  Idara za Serikali zinazojitegemea na Mamlaka za  6  Serikali za Mitaa. Maoni na ushauri wao  utazingatiwa vilivyo wakati wa utekelezaji wa  Mpango na Bajeti ya Serikali kwa Mwaka  2021/2022.  16. Mheshimiwa  Spika,  nawashukuru  Waheshimiwa Mawaziri na Naibu Mawaziri, Katibu  Mkuu Kiongozi, Mwanasheria Mkuu wa Serikali,  Makatibu Wakuu na Naibu Makatibu Wakuu,  Wakuu wa Mikoa na Wilaya, Wakuu wa Idara,  Mashirika, Wakala na Taasisi zote za Serikali kwa  ushirikiano  mlionipatia  wakati  nikitekeleza  majukumu ya Ofisi ya Waziri Mkuu. Aidha,  nawashukuru wafanyakazi wote wa Serikali na  taasisi zake kwa kutekeleza majukumu yao kwa  weledi mkubwa na hivyo, kuwezesha Serikali  kutekeleza kazi zake kwa tija na ufanisi.   17. Mheshimiwa Spika, kwa namna ya pekee,  nawashukuru  Mheshimiwa  Jenista  Joakim  Mhagama, Mbunge wa Peramiho na Waziri wa Nchi,  Ofisi ya Waziri Mkuu (Sera, Bunge, Kazi, Vijana,  Ajira na Wenye Ulemavu); Mheshimiwa Geofrey  Idelphonce Mwambe, Mbunge wa Masasi Mjini na  Waziri wa Nchi, Ofisi ya Waziri Mkuu (Uwekezaji);  7  Mheshimiwa William Tate Ole Nasha Mbunge wa  Ngorongoro na Naibu Waziri wa Nchi, Ofisi ya Waziri  Mkuu (Uwekezaji); Mheshimiwa Paschal Patrobas  Katambi, Mbunge wa Shinyanga Mjini na Naibu  Waziri wa Nchi, Ofisi ya Waziri Mkuu (Kazi, Vijana  na  Ajira)  na  Mheshimiwa Ummy Hamis  Nderiananga, Mbunge wa Viti Maalum na Naibu  Waziri wa Nchi, Ofisi ya Waziri Mkuu (Watu Wenye  Ulemavu).  18. Mheshimiwa Spika, vilevile, nawashukuru  sana Bwana Tixon Tuyangine Nzunda, Katibu Mkuu  Ofisi ya Waziri Mkuu, Wakurugenzi na Wakuu wa  vitengo, Wakuu wa taasisi zilizopo chini ya Ofisi ya  Waziri Mkuu, Ofisi Binafsi ya Waziri Mkuu na  wafanyakazi wote kwa ushirikiano mkubwa  wanaonipatia wakati nikitekeleza majukumu ya Ofisi  ya Waziri Mkuu. Nitakuwa mchoyo wa fadhila kama  sitawashukuru waliokuwa Makatibu Wakuu, Bibi  Dorothy Aidan Mwaluko na Bw. Andrew Wilson  Massawe kwa kazi nzuri waliyoifanya wakati wote  wakiwa Ofisi ya Waziri Mkuu. Pia natoa pongezi kwa  Profesa Godius Kahyarara kwa kuteuliwa kuwa  Katibu Mkuu Ofisi ya Waziri Mkuu Uwekezaji,  Profesa Jamal Adam Katundu na Bwana Kaspar  8  Kaspar Mmuya kwa kuteuliwa kuwa Naibu  Makatibu Wakuu kwenye Ofisi ya Waziri Mkuu.  Hongereni sana!  19. Mheshimiwa  Spika,  napenda  pia  kuwashukuru washirika wa maendeleo zikiwemo  nchi rafiki, taasisi na mashirika ya kimataifa,  madhehebu ya dini na mashirika yasiyo ya  kiserikali, kwa kuendelea kuunga mkono juhudi za  Serikali kujenga uchumi wa viwanda na kuiletea  nchi yetu maendeleo. Mchango wao umekuwa  muhimu na kuiwezesha nchi yetu kupiga hatua  kubwa kimaendeleo kulingana na mipango  tuliyojiwekea.  20. Mheshimiwa Spika, makadirio ya bajeti  ninayowasilisha leo ni sehemu ya utekelezaji wa yale  yaliyoahidiwa katika Ilani ya Uchaguzi ya Chama  Cha Mapinduzi ya Mwaka 2020. Makadirio hayo,  yamezingatia ahadi zilizotolewa wakati wa kampeni  na katika uzinduzi wa Bunge hili tarehe 13  Novemba, 2020. Vilevile, makadirio hayo ya mapato  na matumizi yamezingatia Mpango wa Tatu wa  Maendeleo wa Miaka Mitano wa kutekeleza Dira ya  Taifa ya Maendeleo ya Mwaka 2025 na Mapendekezo  ya Mpango na Bajeti kwa Mwaka 2021/2022.  9  21. Mheshimiwa  Spika,  katika  mwaka  2021/2022, Serikali itaimarisha usimamizi wa  utekelezaji wa mipango na miradi ya maendeleo,  matumizi ya fedha za umma sambamba na  uwajibikaji. Serikali itatumia rasilimali chache  zilizopo katika shughuli za uzalishaji mali na  kuongeza tija ili kuchochea ukuaji wa haraka wa  uchumi na maendeleo ya watu. Aidha, Serikali  itaimarisha usimamizi wa utekelezaji wa miradi ili  kuhakikisha inakuwa na viwango vinavyoendana na  thamani ya fedha za walipa kodi.  22. Mheshimiwa Spika, kwa kuzingatia hayo,  ningependa kuwahakikishia wananchi na Bunge  lako  tukufu kuwa Serikali itaendelea kutoa  kipaumbele katika utekelezaji wa miradi ya  maendeleo hususan ile ya kimkakati na inayolenga  kuboresha huduma pamoja na kuboresha maisha  ya wananchi. Serikali itahakikisha ahadi alizotoa  Mheshimiwa Rais wa Jamhuri ya Muungano wa  Tanzania, Mama Samia Suluhu Hassan na  aliyekuwa Rais wetu, hayati Dkt. John Pombe  Joseph Magufuli zinatekelezwa sambamba na Ilani  ya Chama Cha Mapinduzi ya Mwaka 2020.  10  UTEKELEZAJI WA MPANGO NA BAJETI YA  SERIKALI YA MWAKA 2020/2021   23. Mheshimiwa Spika, tarehe 30 Juni 2021,  tutahitimisha utekelezaji wa Mpango wa Pili wa  Maendeleo wa Taifa wa Miaka Mitano (2016/2017 –  2020/2021). Aidha, kuanzia Julai mosi 2021,  Serikali itaanza kutekeleza Mpango wa Tatu wa  Maendeleo wa Taifa wa Miaka Mitano (2021/2022 –  2025/2026) wenye dhima ya Kujenga Uchumi  Shindani na Viwanda kwa Maendeleo ya Watu.   24. Mheshimiwa Spika, Mpango huo ni wa  mwisho katika utekelezaji wa Dira ya Taifa ya  Maendeleo ya mwaka 2025. Dira hiyo, ina lengo la  kuifanya Tanzania kuwa nchi ya uchumi wa kipato  cha kati na hali bora ya maisha ifikapo mwaka  2025. Hata hivyo, hatunabudi kujipongeza kwa nchi  yetu kufanikiwa kuingia katika kundi la nchi za  uchumi wa kati miaka mitano kabla ya muda  tuliojiwekea. Kuingia katika uchumi wa kati ni  kiashirio cha kuongezeka kwa uwezo wa Taifa  kugharamia huduma muhimu kwa wananchi  sambamba na uwezo wa wananchi kugharamia  mahitaji yao. Natoa rai kwa Watanzania wote  kuendelea kufanya kazi kwa bidii, ili kulinda na  kuendeleza mafanikio tuliyoyapata.  11  25. Mheshimiwa Spika, katika kufanikisha  utekelezaji wa Mpango na Bajeti ya Serikali ya  Mwaka 2020/2021, Bunge lako tukufu liliidhinisha  shilingi trilioni 34.88. Kati ya fedha hizo, shilingi  trilioni 22.10 ni kwa ajili ya matumizi ya kawaida  na shilingi trilioni 12.78 kwa ajili ya miradi ya  maendeleo.  26. Mheshimiwa Spika, utekelezaji wa Mpango  na Bajeti ya Serikali ya Mwaka 2020/2021  umekuwa wa mafanikio makubwa. Hivyo basi,  naomba japo kwa uchache nilieleze Bunge lako  tukufu na Watanzania wote baadhi ya mafanikio  yaliyopatikana katika utekelezaji wa Mpango na  Bajeti ya Serikali ya Mwaka 2020/2021.  27. Mheshimiwa Spika, mafanikio hayo ni  pamoja na Serikali kugharamia utekelezaji wa  miradi mbalimbali ya kimkakati ambayo imekuwa  na mwendelezo kutokana na kuhitaji muda wa zaidi  ya miezi 12. Baadhi ya miradi hiyo ni kama  ifuatavyo:-  Mosi: Ujenzi wa Reli ya Kati kwa Kiwango cha  Kimataifa (Standard Gauge Railway)  ambapo ujenzi wa kipande cha Dar es  Salaam – Morogoro (km 300) umefikia  asilimia 90.34 na kipande cha Morogoro –  Makutupora (km 422)  asilimia 57.57.  12  Aidha, tayari Serikali imesaini mkataba wa  ujenzi wa kipande cha Mwanza - Isaka (km  341) wenye thamani ya shilingi trilioni 3.07;  na kuendelea kutafuta fedha kwa ajili ya  ujenzi wa vipande vya Makutupora – Tabora  (km 294) na Tabora – Isaka (km 133) na  hapo baadaye kujenga njia ya Tabora –  Kaliua – Kigoma (km 411) na Kaliua –  Mpanda (km 207). Katika kipindi cha Julai  2020 hadi Machi 2021 jumla ya shilingi  bilioni 596.8 zimetumika katika utekelezaji  wa mradi huu.   Pili:  Mradi wa Kufua Umeme wa Maji wa Julius  Nyerere (Megawati 2,115): Utekelezaji wa  mradi umefikia asilimia 45 hadi Machi 2021  ambapo shilingi trilioni 2.1 zimetumika na  ajira zaidi ya 7,000 zimezalishwa.  Tatu: Usambazaji wa Umeme Vijijini kupitia  Mradi Kabambe wa Kusambaza Umeme  Vijijini na Makao Makuu ya Wilaya (REA -  III): Hadi Februari 2021, jumla ya vijiji  10,294 kati ya vijiji 12,317 sawa na asilimia  83.3 vilikuwa vimeunganishwa umeme  ambapo shilingi bilioni 323.7 zimetumika.  Kwa sasa tumebaki na vijiji 1,974.  Usambazaji wa umeme katika maeneo hayo  umesaidia kwa kiasi kikubwa kuimarisha  13  hali ya biashara za wananchi na hivyo  kujiongezea kipato. Lengo la Serikali ni  kukamilisha usambazaji umeme katika vijiji  vyote hadi visiwani na kwenye vitongoji.  Nne: Kuboresha huduma za usafiri na  usafirishaji  kwenye maziwa makuu:  Katika Ziwa Victoria tumejenga chelezo na  meli mpya ya MV Mwanza Hapa kazi Tu  inajengwa. Aidha, tumekarabati meli za New  Butiama Hapa Kazi Tu, New Victoria Hapa  Kazi Tu, MV. Clarias na ML. Wimbi.    Ziwa  Tanganyika:  Kukamilika  kwa  mikataba kwa ajili ya ujenzi wa meli mpya  yenye uwezo wa kubeba abiria 600 na tani  400 za mizigo pamoja na kuendelea na  ukarabati wa meli ya MV Liemba na  ukarabati wa meli ya MT Sangara.   Ziwa Nyasa: Kukamilika kwa ujenzi wa  matishari mawili yenye uwezo wa kubeba  tani 1,000 kila moja na kukamilika na  kuanza kufanya kazi kwa meli mpya ya MV  Mbeya II yenye uwezo wa kubeba abiria 200  na mizigo tani 200.  14  Tano: Ujenzi wa Barabara na Madaraja  Makubwa: kukamilika kwa barabara ya juu  ya Kijazi (Dar es Salaam) ambayo  imezinduliwa, kuendelea na ujenzi wa  daraja la Kigongo – Busisi (Mwanza) ambao  umefikia asilimia 14.5; na daraja la  Tanzanite (Dar es Salaam) ambao umefikia  asilimia 71.3.  Sita:  Miradi ya Maji: kuwezesha wananchi zaidi  ya milioni 25 kupata huduma ya maji  ambapo wastani wa idadi ya watu  wanaopata huduma ya maji safi na salama   imefikia asilimia 86 kwa mijini na asilimia  72.3 vijijini. Hadi Machi 2021, shilingi  bilioni  241.3 zimetumika na kazi ya  usambazaji maji vijijini inaendelea.  Saba: Elimu: Hadi kufikia Januari 2021, shilingi  bilioni 178 zimetumika kwa ajili ya ujenzi na  ukarabati wa miundombinu muhimu katika  shule za msingi, sekondari na Vyuo vya  Maendeleo ya Wananchi. Uimarishaji wa  miundombinu ya elimu utasaidia kuongeza  ubora wa elimu inayotolewa na hivyo  kuongeza idadi ya wahitimu wanaoweza  kuajiriwa na kujiajiri; na  15  Nane: Afya: Hadi kufikia Januari 2021, shilingi  bilioni 69.4 zimetumika kwa ajili ya ujenzi  na ukarabati wa miundombinu ya afya  inayohusisha hospitali za rufaa za kanda,  mikoa na hospitali za halmashauri. Vilevile,  tumejenga vituo vya afya na zahanati kote  nchini. Hatua hiyo imesaidia kuboresha  huduma za afya zinazotolewa na kuwezesha  wananchi wengi kupata huduma ikiwa ni  pamoja na kusogeza huduma hizo karibu na  wananchi.     28. Mheshimiwa Spika, pamoja na mafanikio  yaliyopatikana, utekelezaji wa Mpango na Bajeti ya  Serikali ya mwaka 2020/2021 pia ulikumbwa na  changamoto mbalimbali. Baadhi ya changamoto hizo  ni pamoja na kupungua kwa shughuli za kibiashara  na uzalishaji duniani kulikosababishwa na athari za  COVID-19 na uharibifu wa miundombinu ya  barabara kutokana na mafuriko.  29. Mheshimiwa Spika, katika kukabiliana na  changamoto hizo, Serikali imechukua hatua za  tahadhari dhidi ya majanga, kufanya ukarabati wa  miundombinu iliyoharibiwa na mafuriko na  kuimarisha ukaguzi wake pamoja na kuimarisha  utekelezaji na usimamizi wa sera za uchumi jumla  na bajeti.  16  30. Mheshimiwa  Spika,  katika  mwaka  2021/2022 mwelekeo wa kazi za Serikali utajikita  katika kutekeleza Mpango wa Maendeleo wa Taifa  wa Mwaka 2021/2022 ambao ni wa kwanza katika  hatua za utekelezaji wa Mpango wa Tatu wa  Maendeleo wa Taifa (2021/2022 – 2025/2026).  Vipaumbele vya Mpango na Bajeti ya Serikali ya  Mwaka 2021/2022 vimejikita katika masuala  makuu matano ya Mpango wa Tatu. Masuala hayo  ni kuchochea uchumi shindani na shirikishi;  kuimarisha uwezo wa uzalishaji viwandani na utoaji  huduma; kukuza biashara; kuchochea maendeleo  ya watu; na kuendeleza rasilimali watu.  31. Mheshimiwa Spika, utekelezaji wa Mpango  na Bajeti ya Mwaka 2021/2022, pia, utajumuisha  ukamilishaji wa miradi ya kipaumbele na ya  kimkakati ambayo utekelezaji wake haukukamilika  katika Mpango wa Pili wa Maendeleo wa Taifa wa  Miaka Mitano (2016/2017 – 2020/2021).  32. Mheshimiwa Spika, katika kufikia malengo  hayo, Serikali itajikita katika kujenga jamii yenye  uwezo wa kushindana kikanda na kimataifa;  kuimarisha utulivu wa uchumi jumla; kuimarisha  mazingira ya biashara na uwekezaji; kuimarisha  uvumbuzi na uhawilishaji wa teknolojia kutoka nje  na kuendeleza miundombinu na huduma katika  maeneo ya reli, barabara, madaraja, usafiri wa  17  majini, usafiri wa anga, TEHAMA, nishati, ujenzi wa  bandari na viwanja vya ndege.  33. Mheshimiwa Spika,   nitumie fursa hii  kuihakikishia sekta binafsi kuwa kutokana na  umuhimu wake katika ustawi wa kiuchumi na  kijamii, Serikali kupitia Mpango wa Mwaka  2021/2022 itaendelea kuhakikisha kuwa sekta  binafsi inashamiri kwa kuainisha fursa zilizopo,  kuweka vipaumbele vitakavyowezesha maendeleo ya  sekta binafsi na kuweka mazingira wezeshi ya  biashara na uwekezaji. Nitoe rai kwamba sekta  binafsi ilete mpango mahsusi kuhusu namna  ambavyo itaunga mkono mipango na mikakati ya  Serikali ikiwa ni pamoja na kutengeneza ajira  milioni nane katika kipindi cha miaka mitano.  HALI YA UCHUMI  Hali ya Uchumi wa Dunia  34. Mheshimiwa Spika, hali ya uchumi wa dunia  ilidorora katika mwaka 2020 ikilinganishwa na  mwaka 2019. Taarifa ya Shirika la Fedha la  Kimataifa (IMF) ya Januari 2021 inaonesha kuwa  uchumi wa dunia ulikadiriwa kushuka kwa asilimia  3.5 katika mwaka 2020 ikilinganishwa na ukuaji wa  asilimia 2.8 mwaka 2019. Kudorora huko,  kumetokana  na  changamoto  mbalimbali  zilizoikumba dunia katika kipindi hicho zikiwemo  18  janga la ugonjwa wa Homa Kali ya Mapafu (COVID 19), mgogoro wa kibiashara baina ya mataifa yenye  uchumi mkubwa duniani na hatua zisizo rafiki  zilizochukuliwa na baadhi ya nchi katika kujikinga  na maradhi hayo.   Hali ya Uchumi Kusini mwa Jangwa la Sahara  35. Mheshimiwa Spika, Taarifa ya Shirika la  Fedha la Kimataifa inaonesha kuwa uchumi wa nchi  zilizo kusini mwa Jangwa la Sahara ulikadiriwa  kushuka kwa asilimia 2.6 mwaka 2020  ikilinganishwa na ukuaji wa asilimia 3.2 mwaka  2019. Sababu za kudorora kwa hali hiyo ya uchumi  ni kama zilizobainishwa katika hali ya uchumi wa  Dunia.   Hali ya Uchumi wa Taifa  36. Mheshimiwa Spika, licha ya changamoto  ambazo baadhi nimezieleza hapo juu, uchumi wa  Tanzania umeendelea kufanya vizuri katika kipindi  hicho. Katika mwaka 2020, Benki ya Dunia  ilikadiria uchumi wa Tanzania kukua kwa asilimia  2.5 kutokana na athari za janga la COVID-19  lililoikumba dunia. Hata hivyo, katika kipindi cha  Januari hadi Septemba 2020, Pato la Taifa lilikua  kwa asilimia 4.7. Kasi hiyo, ilitokana na uamuzi wa  19  Serikali wa kutofunga shughuli za kiuchumi (Lock  down) kufuatia mlipuko wa COVID-19.  Mfumuko wa Bei  37. Mheshimiwa Spika, mfumuko wa bei  umeendelea kuwa tulivu katika kiwango cha chini,  ambapo ulifikia wastani wa asilimia 3.5 Januari  2021, ikilinganishwa na wastani wa asilimia 3.7  katika kipindi kama hicho mwaka 2020. Katika  kipindi chote cha mwaka 2020, mfumuko wa bei  ulikuwa ndani ya lengo la muda wa kati la asilimia  5.0 na ndani ya wigo uliowekwa kwa mujibu wa  vigezo vya mtangamano wa kiuchumi katika  Jumuiya ya Afrika Mashariki (EAC), kiwango  ambacho hakizidi asilimia 8.0.  38. Mheshimiwa Spika, kiwango hicho cha  mfumuko wa bei, pia kilibaki ndani ya wigo  uliowekwa na Jumuiya ya Maendeleo Kusini mwa  Afrika (SADC) wa kati ya asilimia 3.0 na 7.0.  Kushuka kwa mfumuko wa bei kulitokana na  upatikanaji wa chakula cha kutosha, bei ndogo ya  mafuta kwenye soko la dunia, utulivu wa thamani  ya shilingi ya Tanzania dhidi ya Dola ya Marekani na  sarafu nyingine duniani na sera madhubuti za fedha  na bajeti. Serikali itaendelea kudhibiti kasi ya  mfumuko wa bei na kuwa na mwenendo tulivu wa  uchumi.  20  39. Mheshimiwa  Spika,  katika  mwaka  2021/2022, Serikali itaendelea kutekeleza miradi ya  kielelezo inayotarajiwa kuleta matokeo makubwa na  ya haraka katika uchumi. Msukumo mkubwa  utawekwa katika maeneo ambayo yanachochea  mageuzi ya viwanda, ukuaji wa ajira, maendeleo ya  kiuchumi na kijamii ili kuhakikisha uchumi  unaendelea kuwa imara, tulivu na shindani.  BUNGE  40. Mheshimiwa  Spika,  katika  mwaka  2020/2021 Bunge lako tukufu limetekeleza kwa  ufanisi mkubwa majukumu yake ya msingi ya  kutunga sheria na kuisimamia Serikali. Katika  kipindi hicho, Bunge lilisimamia na kuratibu  shughuli za Mikutano Mitatu ya Bunge ikiwa ni  pamoja na Mkutano wa Kwanza wa Bunge la 12.  Katika Mkutano wake wa Pili, Bunge lilijadili hotuba  ya hayati Dkt. John Pombe Joseph Magufuli, Rais  wa tano wa Jamhuri ya Muungano wa Tanzania  aliyoitoa tarehe 13 Novemba 2020 wakati akifungua  Bunge la 12.   41. Mheshimiwa Spika, vilevile, Bunge lilikaa  kama Kamati ya Mipango, kujadili na kushauri  kuhusu Mapendekezo ya Mpango wa Tatu wa  Maendeleo wa Taifa wa Miaka Mitano (2021/2022 -  2025/2026) pamoja na Mapendekezo ya Mwongozo  21  wa Maandalizi ya Mpango na Bajeti ya Serikali na  Mapendekezo ya Mpango wa Maendeleo wa Taifa  kwa Mwaka 2021/2022.  42. Mheshimiwa Spika, katika kipindi cha  mwaka 2021/2022, Ofisi ya Bunge itaendelea  kuratibu shughuli za mikutano minne ya Bunge  pamoja na Kamati za Kudumu za Bunge, kuratibu  ushiriki wa Wabunge katika Mikutano ya Kimataifa  kama SADC – Parliamentary Forum, Bunge la Afrika  Mashariki, Maziwa Makuu, Inter-Parliamentary  Union (IPU) na Mabunge ya Jumuiya ya Madola.  Aidha, itaendelea kukarabati ukumbi wa Bunge na  kuboresha miundombinu mingine ya ofisi zake ili  kuwezesha shughuli za Bunge kufanyika kwa  ufanisi na tija.  MAHAKAMA  Uendeshaji wa Mashtaka na Utoaji Haki  43. Mheshimiwa Spika, Serikali imeendelea  kuimarisha miundombinu ya utoaji haki na huduma  zitolewazo na Mahakama kwa kukamilisha miradi ya  ujenzi wa Mahakama za Hakimu Mkazi mbili katika  Mikoa ya Simiyu na Njombe. Aidha, Serikali  inaendelea na ujenzi wa Mahakama za Wilaya tatu  katika Wilaya za Kasulu, Longido na Makete na  Mahakama za Mwanzo sita katika maeneo ya  22  Ngerengere, Mtae, Msanzi, Laela, Mtowisa na  Kibaigwa na ujenzi wa Mahakama nyingine mpya za  Wilaya 25 katika maeneo ambayo hayana huduma  hiyo.  44. Mheshimiwa  Spika,  katika  mwaka  2020/2021 Mahakama imesikiliza na kukamilisha  mashauri 127,344 ikiwa ni pamoja na mashauri  120,938 yaliyosajiliwa kwa kipindi cha Julai hadi  Desemba 2020. Moja ya mifumo iliyotumika ili  kuimarisha ufanisi katika utoaji haki kwa wananchi  ni utekelezaji wa mradi wa Mahakama maalum  zinazotembea. Lengo la mahakama hizo ni kusogeza  huduma za Mahakama karibu na wananchi  hususan walio katika sehemu zisizo na Mahakama  ili kuweza kuzisikiliza kesi na kuzimaliza.  45. Mheshimiwa Spika, katika hatua ya  majaribio, Serikali imeanzisha huduma hiyo katika  Wilaya tano nchini. Wilaya hizo ni Kinondoni  (Bunju), Ilala (Chanika), Temeke (Buza) na Ubungo  (Kibamba) kwa mkoa wa Dar es Salaam na Wilaya ya  Ilemela (SAUT) kwa Mkoa wa Mwanza. Jumla ya  mashauri 446 yamesajiliwa kwenye Mahakama hizo  na mashauri 401 kusikilizwa na kuhitimishwa.  46. Mheshimiwa Spika, Serikali imeendelea  kutekeleza mpango wa Taifa wa kutenganisha  mashtaka na shughuli za upelelezi kwa kusogeza  23  huduma za mashtaka karibu na wananchi ili  kurahisisha shughuli za utoaji haki. Katika kipindi  cha mwaka 2020/2021, Serikali ilifungua jumla ya  ofisi mpya sita za Taifa za Mashtaka katika mkoa wa  Songwe na wilaya za Mufindi, Serengeti, Kahama,  Karagwe na Kilombero. Lengo ni kusogeza huduma  hiyo karibu na wananchi na hivyo kupunguza muda  na gharama za uendeshaji wa mashtaka.  UWEKEZAJI  47. Mheshimiwa Spika, Serikali imeendelea  kuimarisha shughuli za uwekezaji nchini kwa  kujenga mazingira wezeshi kwa wawekezaji wa  ndani na nje. Juhudi hizo zilihusisha kuunganisha  watumishi walio katika Huduma za Mahala Pamoja  kwenye Kituo cha Uwekezaji Tanzania (TIC) kwenye  mfumo na kupewa idhini ya kuutumia kwa ajili ya  kurahisisha maombi ya vibali vya uwekezaji. Lengo  ni kuhakikisha kwamba vibali na leseni mbalimbali  za uwekezaji na biashara kupitia Kituo cha  Uwekezaji Tanzania vinatolewa ndani ya siku 14.  Hatua hiyo inalenga kujenga mazingira wezeshi kwa  ajili ya ukuaji wa sekta binafsi. Serikali itaendelea  kutoa taarifa muhimu zinazohitajika kwa wakati na  kushughulikia changamoto za wawekezaji kwa  kuzingatia Sheria za nchi.  24  48. Mheshimiwa  Spika,  katika  mwaka  2020/2021, Serikali imekamilisha tathmini ya  utekelezaji wa Sera ya Taifa ya Uwekezaji ya Mwaka  1996. Tathmini hiyo imeonesha mafanikio  mbalimbali yaliyopatikana katika kipindi hicho  ikiwemo ukuaji wa uwiano wa uwekezaji kwa Pato la  Taifa kutoka asilimia 14.7 mwaka 1997 hadi  asilimia 39.7 mwaka 2019. Aidha, tathmini hiyo  imeainisha changamoto mbalimbali za kisera,  kisheria na kiutendaji. Kutokana na tathmini hiyo,  Serikali inaandaa Mkakati wa Kitaifa wa Maendeleo  ya Uwekezaji ili kuimarisha uratibu, usimamizi,  uhamasishaji na ufuatiliaji wa masuala ya uwekezaji  chini ya Ofisi ya Waziri Mkuu.  49. Mheshimiwa Spika, Tanzania imeendelea  kufanya vizuri katika kuvutia uwekezaji. Katika  mwaka 2020/2021, Kituo cha Uwekezaji Tanzania  kimesajili miradi 100. Miradi hii inatarajiwa  kuwekeza mtaji wa Dola za Marekani milioni 536.04  na kutoa ajira 9,085. Sekta ya Viwanda imeongoza  kwa idadi ya miradi 64 sawa na asilimia 64 na mtaji  wa uwekezaji wa Dola za Marekani milioni 370.41.  50. Mheshimiwa  Spika,  katika  mwaka  2021/2022, Serikali itakamilisha na kutekeleza  Mkakati wa Kitaifa wa Maendeleo ya Uwekezaji  ikiwemo kuendeleza miundombinu muhimu ya  uwekezaji katika mikoa yote ili kuvutia uwekezaji,  25  kuratibu utekelezaji wa Mpango wa Taifa wa  Kuboresha Mazingira ya Uwekezaji na Biashara,  kuimarisha uhamasishaji wa fursa za uwekezaji na  kuboresha mfumo wa upatikanaji wa taarifa za  uwekezaji kwa kufanya tafiti na kuandaa Kanzidata  ya Uwekezaji ili kuwa na takwimu sahihi za  uwekezaji wa ndani na nje ikiwa ni pamoja na idadi  ya miradi ya uwekezaji, thamani na ajira  zinazozalishwa kutokana na uwekezaji huo.   SEKTA ZA UZALISHAJI  Kilimo  51. Mheshimiwa Spika, Serikali imeendelea  kutoa kipaumbele kwenye sekta ya kilimo kwa lengo  la kuinua Pato la Taifa na la mtu mmoja mmoja,  kuimarisha usalama wa chakula na kuongeza ajira.  Kwa kuzingatia umuhimu huo, Serikali imeendelea  kuwawezesha wakulima kupata pembejeo, zana za  kisasa, teknolojia na mbegu bora ili kuongeza tija  katika kilimo. Kadhalika, Serikali inaimarisha  upatikanaji wa masoko ya uhakika ili kuhakikisha  wakulima wanafaidika na mauzo ya mazao.  26  Hali ya Upatikanaji wa Chakula  52. Mheshimiwa Spika, hali ya upatikanaji wa  chakula cha kutosha katika maeneo yote nchini  imeendelea kuimarika. Mipango madhubuti ya  Serikali, mageuzi yanayoendelea kutekelezwa katika  sekta ya kilimo pamoja na kuimarika kwa hali ya  hewa ni miongoni mwa sababu zilizochangia  kuimarika huko. Katika msimu wa kilimo wa mwaka  2019/2020, uzalishaji wa mazao ya chakula kitaifa  ulikuwa tani milioni 18.1 ikilinganishwa na mahitaji  halisi ya tani milioni 14.4. Uzalishaji huo  umeihakikishia nchi utoshelevu wa chakula kwa  asilimia 126 kwa msimu wa kilimo wa mwaka  2020/2021.  53. Mheshimiwa Spika, sambamba na hatua za  kuimarisha uzalishaji na usalama wa chakula,  Serikali inaimarisha miundombinu ya kuhifadhi  chakula. Hivi sasa, ujenzi wa vihenge vya kisasa,  katika miji ya Babati, Mpanda, Sumbawanga,  Shinyanga, Dodoma, Mbozi, Makambako na Songea  umefikia asilimia 87.39. Vilevile, ujenzi wa maghala  na miundombinu mingine katika miji ya Songea,  Makambako, Shinyanga, Babati, Mpanda na  Sumbawanga  umefikia  asilimia  60.65.  Miundombinu hiyo itakapokamilika uwezo wa  kuhifadhi chakula utaongezeka kwa kiasi cha tani  501,000 kutoka tani 251,000 za sasa.  27  Upatikanaji wa Mbolea  54. Mheshimiwa Spika, upatikanaji wa pembejeo  kwa wakulima kwa wakati sambamba na matumizi  ya mbinu bora za kilimo ikiwemo teknolojia  umeimarishwa. Lengo la Serikali ni kuongeza  uzalishaji na kufanya kilimo chetu kiwe chenye tija  kwa kuhimiza usambazaji wa pembejeo kwa wakati  na kulingana na mahitaji ya kila mkoa.  55. Mheshimiwa Spika, upatikanaji wa mbolea  nchini umeendelea kuimarika. Aidha, matumizi ya  mfumo wa ununuzi wa mbolea kwa pamoja  umekuwa chachu ya kuimarika kwa upatikanaji na  kupungua kwa bei. Hadi Februari 2021, upatikanaji  wa mbolea umefikia tani 631,660 sawa na asilimia  88 ya mahitaji ya tani 718,051. Serikali inaendelea  kuhakikisha asilimia 12 iliyobaki inapatikana na  kusambazwa kwa wakulima kwa wakati ili kukidhi  mahitaji kulingana na hatua mbalimbali za ukuaji  wa mazao.   Uvamizi wa Nzige wa Jangwa  56. Mheshimiwa Spika, itakumbukwa kuwa hivi  karibuni baadhi ya maeneo hapa nchini yalivamiwa  na nzige wa jangwa. Kufuatia uvamizi huo, Serikali  imefanikiwa kudhibiti makundi yote ya nzige  yaliyoingia mwezi Januari, 2021 katika Wilaya ya  28  Mwanga na baadaye Simanjiro. Pia, imefanikiwa  kudhibiti makundi mapya yaliyoingia tarehe 15  Februari, 2021 katika Wilaya ya Longido na  Monduli.   57. Mheshimiwa Spika, hatua za haraka  zilizochukuliwa na Serikali ziliwezesha udhibiti wa  nzige hao kabla hawajaleta madhara yoyote kwenye  mazao ya wakulima wetu. Niwahakikishie  Watanzania wenzangu kwamba Serikali itaendelea  kuimarisha mbinu zote za kupambana na wadudu  hawa waharibifu wa mazao sambamba na matumizi  bora ya zana za kisasa na teknolojia.  Kilimo cha Umwagiliaji   58. Mheshimiwa  Spika,  katika  mwaka  2020/2021, Serikali imeendelea kuimarisha kilimo  cha umwagiliaji baada ya kukamilika kwa ujenzi na  ukarabati wa skimu 17 za umwagiliaji zenye  ukubwa wa hekta 8,536 kupitia Mpango wa Pili wa  Kuendeleza Sekta ya Kilimo (ASDP II) na kukamilika  skimu tano ambazo ni Kigugu – Mvomero (hekta  195), Msolwa Ujamaa (hekta 40), Njage – Kilombero  (hekta 75), Mvumi (hekta 249) na Kilangali Seed  Farm – Kilosa (hekta 400) kupitia Mradi wa  Kuongeza Tija na Uzalishaji wa Mpunga (ERPP). Pia,  imetoa mafunzo kwa wakulima na wakulima  viongozi 1,000 katika uandaaji wa mipango ya  29  matunzo na uendeshaji wa skimu pamoja na  usimamizi wa rasilimali maji katika skimu 50.  Kuimarisha Ushirika  59. Mheshimiwa  Spika,  katika  mwaka  2020/2021, Serikali iliendelea kudhibiti, kusimamia  na kuhamasisha ushirika katika shughuli  mbalimbali za kiuchumi zikiwemo kilimo, mifugo na  uvuvi ili kuchochea ukuaji wa uchumi na  kupunguza umaskini. Aidha, Serikali imefanikiwa  kurejesha mali za vyama vya ushirika zenye thamani  ya shilingi bilioni 48.98 na kufanya mali  zilizookolewa hadi kufikia Desemba 2020 kuwa na  thamani ya shilingi bilioni 68.9. Mali hizo ni pamoja  na majengo, viwanja, magari na mitambo ya  mashine.  60. Mheshimiwa Spika, Serikali itasimamia na  kuunganisha Wizara na Taasisi zinazoendesha  ushirika kama vile AMCOS, SACCOS na vikundi  vidogo vya ushirika ili uweze kuwanufaisha  wanaushirika wenyewe. Kwa msimu huu wa  mavuno, mazao ya wanaushirika yataendelea  kuuzwa na wanaushirika wenyewe kupitia minada  chini ya mfumo wa stakabadhi ghalani kwa mazao  yanayozalishwa kwa wingi. Mfumo wa TMX  utatumika kutafuta masoko ya nje ya nchi.  30  Tuwaache wanaushirika wasimamie mauzo ya  mazao yao.  Sekta Ndogo ya Mafuta ya Kula  61. Mheshimiwa Spika, katika kipindi cha hivi  karibuni nchi yetu imekabiliwa na changamoto ya  uzalishaji wa ndani wa mafuta ya kutosha ya kula.  Hali hiyo, imetokana na uzalishaji mdogo wa mazao  ya mbegu ikiwemo nazi, alizeti, pamba, chikichi na  mengineyo. Kwa mfano, mahitaji ya mafuta ya kula  kwa mwaka ni zaidi ya tani 570,000 wakati  uzalishaji wa ndani ukikadiriwa kuwa tani 210,000.  Katika kukabiliana na upungufu huo Serikali  imekuwa ikitumia takriban shilingi bilioni 470  kuagiza tani 360,000 za mafuta ya kula kila mwaka  kutoka nje ya nchi.  62.  Mheshimiwa Spika, katika kukabiliana na  changamoto hiyo, Serikali inatekekeza mikakati ya  kufufua zao la chikichi ambalo limeonekana kuwa  na ufanisi mkubwa katika uzalishaji wa mafuta ya  kula. Mikakati hiyo inakwenda sambamba na  kuimarisha uzalishaji kwenye mazao mengine ya  mbegu ikiwemo alizeti, nazi na pamba ili kupata  mafuta mengi na kujitosheleza kwa mahitaji ya  ndani.  31  63. Mheshimiwa  Spika,  katika  mwaka  2021/2022, Serikali kupitia Taasisi ya Utafiti wa  Kilimo (TARI) na sekta binafsi itaimarisha shughuli  za utafiti hususan kwenye uzalishaji wa mbegu na  miche bora sambamba na matumizi ya teknolojia ya  kisasa ili kupata mbegu nyingi zaidi.  Mifugo  64. Mheshimiwa Spika, wakati Mheshimiwa Rais  wa tano akizungumzia eneo la mifugo kwenye  hotuba yake ya kuzindua Bunge la 12 tarehe 13  Novemba 2020, alisema kuwa “Mifugo ni Utajiri”.  Hata hivyo, licha ya nchi yetu kuwa na idadi kubwa  ya mifugo, bado mchango wa sekta hiyo katika  kuboresha maisha ya wafugaji na ukuaji wa uchumi  si wa kuridhisha.  65. Mheshimiwa Spika, katika kipindi cha  mwaka 2019/2020 sekta ya mifugo ilichangia Pato  la Taifa kwa asilimia 7.4 ikilinganishwa na asilimia  7.2  mwaka 2018/2019. Ongezeko hilo,  limechangiwa na hatua mbalimbali zinazochukuliwa  na Serikali kwa lengo la kuimarisha mnyororo  mzima wa thamani kwenye sekta ya mifugo. Hatua  hizo, zinajumuisha kuimarisha biashara ya ndani  kutokana na kuongezeka kwa viwanda vya  kuchakata mazao ya mifugo, kuboreshwa kwa mbari  32  au kosaafu za mifugo na hivyo, kuongeza uzalishaji  wa nyama bora na maziwa mengi.  66. Mheshimiwa Spika, hadi kufikia Februari  2021 uzalishaji wa nyama umeongezeka kufikia tani  738,166 kutoka tani 701,679 mwaka 2019/2020.  Aidha, uwekezaji kwenye viwanda vya kuchakata  mazao ya mifugo umesaidia kuimarisha biashara ya  mazao ya mifugo ndani na nje ya nchi. Mauzo ya  nyama nje ya nchi yameongezeka kutoka tani  692.36 zenye thamani ya Dola za Marekani bilioni  1.30 mwaka 2019/2020 hadi tani 2,154 zenye  thamani ya Dola za Marekani bilioni 4.65 mwaka  2020/2021.   67. Mheshimiwa Spika, kwa upande mwingine  kumekuwepo na ongezeko la viwanda vya ngozi  nchini vikiwemo, kiwanda cha ngozi cha ACE  Leather, Morogoro na Kiwanda cha Kimataifa cha  Ngozi (Kilimanjaro International Leather Industry Co.  Ltd). Viwanda hivyo, vimechangia kuongeza thamani  ya ngozi inayozalishwa nchini sambamba na  kutengeneza ajira. Uwekezaji kwenye viwanda vya  kuchakata ngozi, utaongeza uzalishaji wa ngozi  kutoka futi za mraba milioni 9 hadi futi za mraba  milioni 25.  33  68. Mheshimiwa  Spika,  katika  mwaka  2021/2022, Serikali itaendelea kuhamasisha ufugaji  wa kisasa na kuhimiza uwekezaji katika viwanda  vya kusindika mazao ya mifugo ili kuhakikisha Taifa  linanufaika na idadi kubwa ya mifugo iliyopo nchini.  Hatua zitakazochukuliwa ni pamoja na kuimarisha  upatikanaji wa huduma za maji, malisho na vyakula  vya mifugo sambamba na kuboresha vyuo vya  mafunzo ya mifugo.  Uvuvi  Kufufua Shirika la Uvuvi Tanzania (TAFICO)  69. Mheshimiwa Spika, Serikali inachukua  hatua madhubuti katika kukuza sekta ya uvuvi kwa  kuimarisha usimamizi na udhibiti wa sekta hiyo.  Hatua hizo, zinatokana na ukweli kwamba sekta ya  uvuvi inao uwezo wa kutoa mchango mkubwa  kwenye kukuza Pato la Taifa, kupambana na  umaskini na tatizo la ajira.   70. Mheshimiwa Spika, katika mwaka  2020/2021 Serikali imeanza kulifufua Shirika la  Uvuvi Tanzania (Tanzania Fisheries Corporation -  TAFICO) ikiwa ni pamoja na taratibu za ujenzi wa  meli na bandari ya uvuvi. Aidha, tayari upembuzi  yakinifu wa awali kwa ajili ya ujenzi wa bandari na  34  Mpango wa Biashara wa kulifufua Shirika hilo  umekamilika.  71. Mheshimiwa Spika, katika mwaka  2021/2022 Serikali itakamilisha ufufuaji wa Shirika  la Uvuvi Tanzania na kuendelea na taratibu za  ujenzi wa bandari na meli za uvuvi. Lengo ni  kuimarisha shughuli za uvuvi wa bahari kuu ili  kujitosheleza kwa mahitaji ya samaki na kuwezesha  mauzo ya bidhaa za uvuvi nje ya nchi na hivyo  kuchangia katika kuongeza mapato yatokanayo na  mauzo nje, ukuaji wa uchumi na kuzalisha ajira.  Utalii   72. Mheshimiwa Spika, utalii ni miongoni mwa  sekta za kiuchumi ambazo zilikumbwa na  changamoto za ukuaji mzuri katika kipindi cha  mwaka 2020/2021 kutokana na janga la Homa Kali  ya Mapafu lililoikumba dunia kuanzia mwishoni  mwa mwaka 2019. Baadhi ya hatua zilizochukuliwa  na mataifa mbalimbali duniani katika kujikinga na  janga hilo ikiwemo kufunga mipaka, kusitisha safari  za ndege na kuwafungia watu ndani zilichangia  kutokukua vizuri kwa sekta hiyo.  73.   Mheshimiwa Spika, katika kipindi hicho  Serikali ilichukua hatua madhubuti za kunusuru  sekta ya utalii ikiwemo kuandaa miongozo na  35  taratibu maalum za kuendesha biashara ya utalii  kwa kuzingatia taarifa na maelekezo ya mashirika ya  kikanda na kimataifa. Hatua hizo, ziliwezesha  Tanzania kupewa utambulisho wa usalama katika  safari (Safe Travels Stamp) mwezi Agosti, 2020  kutoka Shirika la World Travel and Tourism Council  (WTTC). Utambulisho huo ulikuwa ni kielelezo  kwamba Tanzania ni sehemu salama kwa utalii  dhidi ya janga la COVID-19.  74.   Mheshimiwa Spika, hatua hizo zilichangia  kuimarika kwa sekta ya utalii kwa kipindi cha  mwaka 2020/2021 ambapo   idadi ya watalii  waliotembelea Tanzania ni 624,096 ikilinganishwa  na idadi ya watalii 437,000 ambao walitarajiwa  kutembelea Tanzania katika kipindi hicho.  75. Mheshimiwa  Spika,  Tanzania  pia  imeendelea kufahamika zaidi katika masoko makuu  ya utalii duniani kama kituo muhimu cha utalii  barani Afrika. Kutokana na jitihada za utangazaji,  mtandao  wa  safaribookings.com  umeendelea  kuitambua Hifadhi ya Taifa Serengeti kuwa kivutio  cha utalii kinachofaa zaidi kutembelewa  miongoni  mwa hifadhi 50 barani Afrika mwaka 2021.  76. Mheshimiwa Spika, katika mwaka  2021/2022, Serikali itaendelea kuimarisha sekta ya  utalii  kwa kuimarisha usalama wa watalii  36  wanaoingia nchini. Aidha, Serikali itaongeza kasi  zaidi ya kutangaza vivutio vya utalii kama vile Mlima  Kilimanjaro, Hifadhi ya Serengeti, Ngorongoro na  maeneo mengine ya kihistoria ndani na nje kwa  kutumia balozi zetu, tovuti na sekta ya michezo.  Madini  77. Mheshimiwa Spika, Serikali imechukua  hatua mbalimbali zenye lengo la kuboresha sekta ya  madini ili Taifa liweze kunufaika zaidi na rasilimali  hiyo. Hatua hizo ni pamoja na kuimarisha masoko  ya madini, kuzuia utoroshaji wa madini na  kufanikisha uwekezaji wa kimkakati katika madini.  78. Mheshimiwa Spika, kutokana na hatua  hizo, katika mwaka 2019 sekta ya madini imekua  kwa asilimia 17.7 na kuongoza kwenye mauzo ya  bidhaa nje ya nchi na uingizaji wa mapato ya  Serikali. Hadi kufikia Februari 2021, kiasi cha  shilingi bilioni 399.33 zilikusanywa sawa na asilimia  72.91 ya lengo la shilingi bilioni 547.74 kwa mwaka.   Uendelezaji Wachimbaji Wadogo  79. Mheshimiwa Spika, ili kuimarisha sekta ya  uchimbaji mdogo wa madini, Serikali imeendelea  kuwawezesha wachimbaji wadogo kufanya shughuli  zao kwa tija kwa kuwatengea maeneo, kuwajengea  37  uwezo na kuwapatia leseni za uchimbaji wa madini.  Katika mwaka 2020/2021 jumla ya leseni 4,652 za  utafutaji wa madini, uchimbaji mdogo na uchimbaji  wa kati, uchenjuaji na uyeyushaji wa madini na  leseni za biashara ya madini zimetolewa.  80. Mheshimiwa Spika, moja ya matokeo  mazuri ya uwezeshaji wa wachimbaji wadogo ni  kupatikana kwa mawe ya Tanzanite kutoka katika  mgodi wa Bwana Saniniu Kurian Laizer. Mawe hayo  yenye uzito wa kilo 9.27, 5.103 na 6.33 na thamani  ya shilingi bilioni 12.59 yalivunja rekodi ya uzito wa  madini ya Tanzanite yaliyowahi kupatikana nchini.  Usimamizi wa Masoko ya Madini  81. Mheshimiwa Spika, Serikali imeendelea  kuimarisha masoko na vituo vya ununuzi wa madini  nchini. Masoko ya madini yameongezeka kutoka 28  hadi 39 na vituo vya ununuzi wa madini  vimeongezeka kutoka 28 hadi 41 katika kipindi cha  Januari 2020 hadi Februari 2021. Masoko na vituo  vya ununuzi wa madini vimekuwa chachu ya  kuongeza ushindani na uwazi kwenye biashara ya  madini, kudhibiti utoroshaji wa madini pamoja na  kuwahakikishia ulinzi na usalama wa kutosha  wanunuzi na wauzaji wa madini. Hatua hiyo,  imewezesha kuinua uchumi wa wachimbaji wadogo  na kuongeza mapato ya Serikali.  38  82. Mheshimiwa Spika, katika mwaka  2021/2022 Serikali itaendelea kuwapa kipaumbele  wachimbaji  wadogo ikiwa ni pamoja na  kuwawezesha kwa kuwatengea na kuwapimia  maeneo maalumu ya uchimbaji, kuwapatia leseni na  kuwezesha upatikanaji wa teknolojia rahisi na rafiki  ya uchimbaji na uchenjuaji wa madini. Vilevile,  Serikali itaendelea kuimarisha na kusimamia  utendaji kazi wa masoko na vituo vya ununuzi wa  madini ili kuhakikisha vinafanya kazi kwa ufanisi  zaidi na kuliongezea Taifa mapato.   Nishati  83. Mheshimiwa Spika, hali ya upatikanaji wa  nishati ya umeme, mafuta na gesi imeendelea kuwa  nzuri na hivyo, kutoathiri shughuli za kiuchumi na  kijamii.  Katika mwaka 2020/2021, Serikali  imetekeleza miradi mikubwa ya umeme, mafuta na  gesi ikiwa ni pamoja na Mradi wa Ujenzi wa Bwawa  la Kufua Umeme wa Maji la Mwalimu Julius  Nyerere, Mradi wa kuzalisha umeme wa Rusumo  pamoja na ujenzi wa Bomba la Kusafirisha Mafuta  kutoka Hoima - Uganda hadi Chongoleani –  Tanzania.  39  84. Mheshimiwa Spika, miradi hiyo mikubwa  na ya kimkakati inalenga kuliwezesha Taifa  kuimarisha upatikanaji wa nishati kwa gharama  nafuu na uhakika kwa ajili ya kujenga uchumi  shindani wa viwanda. Utekelezaji wa mradi wa  Julius Nyerere wa megawati 2,115 wenye thamani  ya trilioni 6.55 umefikia asilimia 45 mwezi Machi,  2021. Vilevile, ajira zaidi ya 7,000 za moja kwa moja  na zisizo za moja kwa moja zimetolewa katika mradi  huo. Aidha, mradi wa uzalishaji wa umeme wa  Rusumo wa megawati 80 katika maporomoko ya  maji ya Mto Kagera umefikia asilimia 75.3.  Kukamilika kwa miradi hiyo, kutaihakikishia nchi  yetu upatikanaji wa umeme wa uhakika, wenye  kutosheleza mahitaji ya viwanda na uwekezaji.   85. Mheshimiwa Spika, utekelezaji wa miradi  ya kuzalisha umeme unakwenda sambamba na  ujenzi wa njia za kusafirisha umeme ikiwemo njia ya  Msongo wa kV 400 kutoka Rufiji – Chalinze –  Kinyerezi na Chalinze – Dodoma na njia ya  kusafirisha umeme wa Msongo wa kV 220 kwa ajili  ya treni ya mwendo kasi. Nitumie fursa hii kuliarifu  Bunge lako tukufu kuwa awamu ya kwanza ya  mradi wa ujenzi wa njia ya kusafirisha umeme wa  msongo wa kV 220 kwa ajili ya treni ya mwendo kasi  (Dar es Salaam - Morogoro) imekamilika kwa  asilimia 99.   40  86. Mheshimiwa Spika, tarehe 13 Septemba  2020 Mheshimiwa Yoweri Museveni, Rais wa  Jamhuri ya Uganda alizuru Tanzania. Ziara hiyo  ililenga kukamilisha taratibu za mwisho za utiaji  saini wa mkataba wa utekelezaji wa ujenzi wa  bomba la kusafirisha mafuta ghafi kutoka Uganda  hadi Tanzania. Mradi huo, utakaogharimu Dola za  Marekani bilioni 3.5 unatarajiwa kutengeneza ajira  zipatazo 18,000. Tarehe 11 Aprili, 2021 Mheshimiwa  Samia Suluhu Hassan, Rais wa Jamhuri ya  Muungano wa Tanzania alishiriki katika utiaji saini  wa Mkataba wa Utekelezaji nchini Uganda na hivyo  kuashiria kuanza rasmi kwa utekelezaji wa mradi  huo. Rai yangu kwa wananchi ni kujiandaa  kuzitumia kikamilifu fursa zitakazotokana na  utekelezaji wa mradi huo.  87. Mheshimiwa  2021/2022  Serikali  Spika,  kwa  itaendelea  mwaka  kusimamia  utekelezaji wa Mpango wa Usambazaji Umeme  Vijijini Awamu ya Tatu (REA III) ili kuhakikisha  kuwa vijiji 2,050 vilivyosalia vinapata huduma ya  umeme. Kadhalika, Serikali itasimamia miradi ya  uzalishaji na usafirishaji wa umeme, sambamba na  utekelezaji wa ujenzi wa bomba la kusafirisha  mafuta ghafi kutoka Uganda hadi Tanzania.   41  Viwanda, Biashara na Masoko  88. Mheshimiwa Spika; Serikali inaimarisha  sekta ya viwanda ili kutengeneza ajira nyingi zaidi,  kuongeza thamani ya mazao, kupanua wigo wa  masoko na hivyo, kuongeza pato la mtu mmoja  mmoja, mapato ya Serikali na fedha za kigeni.  Katika mwaka 2019 sekta ya viwanda ilichangia  asilimia 8.5 ikilinganishwa na mchango wa asilimia  8.1 mwaka 2018 katika ukuaji wa uchumi wa Taifa.  Katika kuongeza mchango wa sekta hii, Serikali  inasimamia azma ya ujenzi wa uchumi wa viwanda  nchini kwa kuimarisha ulinzi wa viwanda vya ndani,  kuendeleza viwanda mama, viwanda vya kimkakati  sambamba na kuhakikisha matumizi ya malighafi  zinazozalishwa nchini.  89.   Mheshimiwa Spika, mkakati wa ujenzi wa  uchumi wa viwanda umewezesha kuongezeka kwa  kasi ya ujenzi wa viwanda vipya kila mwaka,  upanuzi wa viwanda vilivyopo pamoja na ufufuaji  wa viwanda vilivyokufa. Baadhi ya viwanda  vilivyojengwa katika mwaka 2020 ni, Kilimanjaro  International Leather Industries Co Ltd katika Mkoa  wa Kilimanjaro, kiwanda cha usindikaji maziwa cha  Kahama Fresh kilichopo katika Mkoa wa  Shinyanga, Taifa Leather Company Ltd, Murzar  Wilmar Rice Mills Ltd na Mahashree Agro-processing  Tanzania Ltd vilivyopo Morogoro.   42  90. Mheshimiwa Spika, vilevile, ujenzi wa  majengo ya viwanda (Industrial Sheds) kwa ajili ya  wajasiriamali katika mikoa ya Kagera, Kigoma,  Geita, Mtwara na Ruvuma; kiwanda cha chai cha  Kabambe (Njombe); kiwanda cha Yalin Cashewnut  Company Ltd kinachobangua korosho (Mikindani –  Mtwara); na jengo la kiwanda kipya cha  kuunganisha  matrekta  TAMCO – Kibaha  umekamilika. Ujenzi wa majengo hayo pamoja na  kuimarisha uwekezaji kwa wajasiriamali, utasaidia  kuimarisha shughuli za viwanda na hivyo kuongeza  ajira na masoko ya bidhaa zinazozalishwa.  91. Mheshimiwa Spika, nyote mtakubaliana  nami  kwamba ujenzi na uboreshaji wa  miundombinu ya afya umeongeza mahitaji ya vifaa  tiba, kinga na dawa katika vituo vya kutolea  huduma za afya nchini. Katika kukabiliana na  ongezeko la mahitaji hayo, mwaka 2020/2021  katika  kipindi  kifupi  Serikali  ilifanikiwa  kuhamasisha uwekezaji mkubwa ambapo viwanda  17 vya dawa, vifaa tiba na kinga vilianzishwa.  Kuanzishwa kwa viwanda hivyo, kutawezesha  kuimarika kwa huduma za afya nchini kufuatia  upatikanaji wa kutosha wa bidhaa hizo, usalama  wake, kuongeza ajira na kuondokana na utegemezi  kutoka nje.  43  Masoko  92. Mheshimiwa Spika, miongoni mwa  changamoto za ukuaji wa viwanda na biashara  nchini ni upatikanaji wa masoko ya uhakika. Katika  mwaka 2020/2021, Serikali imefanikiwa kupata  masoko ya bidhaa zetu nje kwa lengo la kukuza  uchumi na pato la Taifa. Mafanikio hayo,  yanajumuisha kusainiwa kwa mkataba kati ya  Tanzania na China Oktoba, 2020 ili kuruhusu  maharage aina ya soya kutoka Tanzania kuingia  katika soko la China.  93. Mheshimiwa Spika, mwezi Januari, 2021  Serikali imeanza kutekeleza mradi wa kuongeza  mnyororo wa thamani kwenye samaki unaojulikana  kama Fish4ACP. Mradi huo, unaohusisha nchi 10  kati ya 79 za Jumuiya ya Nchi za Afrika, Karibeani  na Pasifiki (OACPS) utatekelezwa kwa muda wa  miaka mitano mkoani Kigoma. Kupitia mradi huo,  wavuvi wadogo watapatiwa ujuzi wa kuongeza  uzalishaji na mnyororo wa thamani kwenye samaki  aina ya migebuka na dagaa.  94. Mheshimiwa Spika, masoko mengine  yaliyopatikana ni soko la minofu ya samaki aina ya  sangara nchini Saudi Arabia, soko la nyama katika  nchi za Kuwait, Qatar na Oman na soko la matunda  aina ya karakara (passion), parachichi pamoja na  44  nanasi katika nchi ya Umoja wa Falme za Kiarabu  (UAE). Katika kipindi hicho, zaidi ya tani 7,000 za  nyama na kontena 22 za matunda ziliuzwa katika  masoko hayo.  95.   Mheshimiwa Spika, katika mwaka  2021/2022, Serikali itapanua wigo wa masoko ya  bidhaa zetu nje ili kutoa fursa nzuri zaidi za  kiuchumi kwa wakulima na wafanyabiashara,  kuwapa uhakika wa kipato na kukuza uchumi na  pato la Taifa. Natoa maelekezo kwa Wizara ya  Kilimo,  Viwanda  na  Biashara  kuendelea  kushirikiana kwa karibu na Wizara ya Mambo ya  Nje na Ushirikiano wa Afrika Mashariki katika  kutafuta  fursa  zitakazowezesha  bidhaa  zinazozalishwa nchini kuongezwa thamani hususan  mazao ya kilimo, pamoja na kuwaunganisha  wakulima na wenye viwanda ili kupata masoko ya  uhakika nje ya nchi.  HUDUMA ZA KIUCHUMI  Ardhi  96. Mheshimiwa Spika, kuimarika kwa uchumi  na maendeleo ya watu kumechangia kuongezeka  kwa shughuli za kiuchumi na kijamii ambazo  zimeibua migogoro ya matumizi ya ardhi. Kwa  msingi huo, katika mwaka 2020/2021 Serikali  45  imesimamia mikakati mbalimbali yenye lengo la  kuondoa migogoro ya ardhi na kuhakikisha uwepo  wa mipango na matumizi bora ya ardhi kwa ajili ya  shughuli za uwekezaji, kiuchumi na kijamii.  97. Mheshimiwa Spika, tarehe 10 Julai, 2020  Serikali iliridhia vijiji 920 kati ya 975 vyenye  migogoro kubaki katika maeneo ya mikoa na  kuendelea na shughuli za kiuchumi na kijamii.   Vilevile, Serikali imeridhia vijiji 19 kati ya 55  vilivyokuwa na migogoro na vyombo vya ulinzi na  usalama kuendelea na shughuli za kiuchumi na  kijamii katika maeneo yao.   98. Mheshimiwa Spika, hatua nyingine  zinahusisha kufutwa kwa mapori tengefu 12 yenye  ukubwa wa ekari 707,659.94 na misitu ya hifadhi 7  yenye ukubwa wa ekari 46,715 ili kuruhusu  wananchi waendelee na shughuli zao za kiuchumi  na kijamii. Aidha, migogoro mingine ya ardhi ipatayo  23,783 imetatuliwa kupitia Mabaraza ya Ardhi na  Nyumba ya Wilaya. Kwa kuzingatia hatua ambazo  Serikali imezichukua, naelekeza viongozi wote wa  Tawala za Mikoa na Serikali za Mitaa kusimamia  utekelezaji wa maamuzi ya Serikali na kuhakikisha  kuwa hakuna migogoro mipya ya ardhi inayojitokeza  katika maeneo yao.  46  99. Mheshimiwa Spika, hadi kufikia Januari  2021 viwanja  95,329 vimetambuliwa, kupimwa na  kumilikishwa kwa kutumia dhana shirikishi katika  upangaji na upimaji wa ardhi. Hatua hiyo, ni  utekelezaji wa programu ya kupanga, kupima na  kumilikisha kila kipande cha ardhi nchini. Vilevile,  ardhi yenye ukubwa wa ekari 224,885.40  imetengwa katika maeneo mbalimbali nchini kwa  ajili ya uwekezaji ikiwemo ujenzi wa viwanda.  100. Mheshimiwa Spika, katika mwaka  2021/2022, Serikali itatekeleza mipango na  programu za upangaji, upimaji na umilikishaji wa  ardhi katika maeneo ya wananchi pamoja na miradi  ya  kimkakati  ya  kitaifa,  uimarishaji  wa  muindombinu ya upimaji na ramani na uandaaji wa  mipango ya matumizi ya ardhi ambayo kwa pamoja  itapunguza migogoro ya ardhi nchini.  Miundombinu ya Usafiri na Usafirishaji  101. Mheshimiwa Spika, pamoja na mambo  mengine kuimarika kwa miundombinu ya usafiri na  usafirishaji ni hatua muhimu katika kukuza uchumi  na sekta za uzalishaji. Katika mwaka 2020/2021  Serikali  imejenga,  kukarabati  na kufanyia  matengenezo barabara, madaraja, vivuko, bandari,  viwanja vya ndege na reli.  47  Barabara na Madaraja  102. Mheshimiwa Spika, hadi Februari, 2021  Serikali imejenga na kukarabati km. 401.60  ikilinganishwa na lengo la km. 520.47 sawa na  asilimia 77.16 kwa mwaka 2020/2021. Ujenzi na  ukarabati huo ulihusisha barabara kuu, za mikoa  na wilaya ili kuziwezesha zipitike wakati wote. Lengo  la Serikali ni kuhakikisha mikoa na wilaya zote  nchini zinaunganishwa kwa barabara za lami.  Aidha, kazi ya kuunganisha mikoa ya Rukwa –  Katavi, Katavi – Tabora, Singida – Tabora, Tabora –  Kigoma na Kigoma – Kagera   inaendelea  kukamilishwa.   103. Mheshimiwa Spika, katika kuhakikisha  tunapunguza msongamano wa magari mkoani Dar  es Salaam, Serikali imekamilisha ujenzi wa barabara  ya juu ya John Kijazi, iliyozinduliwa tarehe 24  Februari, 2021. Vilevile, Serikali inaendelea na  ujenzi wa barabara ya njia nane kutoka Kimara hadi  Kibaha yenye urefu wa km. 19 ambao ujenzi wake  umefikia asilimia 62.32.  104. Mheshimiwa Spika, Serikali inaendelea  kutekeleza miradi mingine ya ujenzi wa madaraja  makubwa ambayo ni pamoja na Kigongo-Busisi  lenye urefu wa kilomita 3.2 uliofikia asilimia 25.71,  Tanzanite lenye urefu wa kilomita 1.03 uliofikia  48  asilimia 70.6 na Wami lenye urefu wa mita 513.5  uliofikia asilimia 42. Aidha, ujenzi wa madaraja  mengine upo katika hatua mbalimbali za utekelezaji.   Viwanja vya Ndege na Usafiri wa Anga   105. Mheshimiwa Spika, Serikali inaimarisha  miundombinu ya usafiri wa anga ili kuchochea  ukuaji wa sekta nyingine za kiuchumi ikiwemo  utalii,  kilimo na madini. Miradi inayoendelea  kutekelezwa ni pamoja na ujenzi wa viwanja vya  ndege vya Geita ambao umefikia asilimia 98, Songea  asilimia 95 na upanuzi wa kiwanja cha ndege cha  Mtwara ambao umefikia asilimia 53.2. Aidha,  maandalizi ya ujenzi wa kiwanja cha ndege cha  kimataifa cha Msalato utakaogharimu shilingi bilioni  759 yamekamilika. Vilevile, ujenzi na upanuzi wa  viwanja vya ndege vya Shinyanga, Kigoma, Tabora  na Sumbawanga vitakavyogharimu shilingi bilioni  136.85 unaendelea.  106. Mheshimiwa Spika, sambamba na  uimarishaji wa miundombinu ya usafiri wa anga,  Serikali imekamilisha malipo ya ununuzi wa ndege  mpya tatu, mbili zikiwa ni Airbus A220-300 na moja  ni Dash 8-Q400 De-Havilland. Ndege hizo  zinatarajiwa kuwasili mwaka 2021/2022 na hivyo  kuwezesha Serikali kuwa na jumla ya ndege 12.  Nitumie fursa hii kulipongeza Shirika la Ndege  49  Tanzania kwa kuanzisha safari za kwenda  Guangzhou, China. Safari hizo, zitakuwa chachu ya  kuimarisha biashara, utalii na ajira.  107. Mheshimiwa Spika, katika mwaka  2021/2022, Serikali itaendelea kutekeleza miradi ya  ujenzi na ukarabati wa barabara, madaraja, viwanja  vya ndege, nyumba na majengo ya Serikali. Aidha,  Serikali itaendelea kutekeleza miradi ya vivuko  katika maeneo mbalimbali nchini inayohusisha  ujenzi wa maegesho ya vivuko, ukarabati na ujenzi  wa vivuko vipya.   Reli  108. Mheshimiwa Spika, ujenzi wa Reli ya  Kisasa (SGR) kutoka Dar es Salaam hadi Mwanza  yenye jumla ya urefu wa km. 1,219 unaendelea kwa  awamu. Ujenzi wa kipande kutoka Dar es Salaam  hadi Morogoro (km. 300) umekamilika kwa zaidi ya  asilimia 90.34 na ujenzi wa kipande cha Morogoro  hadi Makutupora (km. 422) umekamilika kwa  asilimia 57.57. Vilevile, Serikali imesaini mkataba  na mkarandasi ili kukamilisha kipande cha Mwanza  hadi Isaka (km. 341).   109. Mheshimiwa Spika, Serikali imekamilisha  taratibu za manunuzi ya vichwa vya treni na  mabehewa ya mizigo na ya abiria. Kuboreshwa kwa  50  miundombinu ya reli kutarahisisha usafirishaji wa  mizigo ya ndani na nchi jirani, kuboresha utendaji  wa bandari ya Dar es Salaam na kuimarisha uchumi  wa wananchi. Hii ni hatua kubwa kwa Taifa letu  kwani kwa mara ya kwanza Tanzania itakuwa na  treni inayoendeshwa kwa kutumia umeme.  Bandari  110. Mheshimiwa Spika, Serikali inaboresha  bandari za Dar es Salaam, Mtwara na Tanga.  Uboreshaji wa gati Na. 6 na 7 katika Bandari ya Dar  es Salaam umekamilika kwa asilimia 90 na 75  mtawalia. Kwa upande wa Bandari ya Tanga kazi ya  kuchimba lango la kuingia meli lenye urefu wa km.  1.75 imekamilika na linatumika na ujenzi wa  sehemu ya kugeuzia meli yenye upana wa mita 400  unaendelea. Aidha, ujenzi wa gati lenye urefu wa  mita 300, ukarabati wa yadi ya kuhudumia shehena  na ghala namba 3 katika Bandari ya Mtwara  umekamilika. Miradi hiyo itawezesha Taifa kutumia  kwa ufanisi fursa za kijiografia tulizonazo pamoja na  kuchochea ukuaji wa uchumi na kurahisisha  usafirishaji.  111. Mheshimiwa Spika, katika mwaka  2021/2022,  Serikali  itakamilisha  miradi  iliyoanzishwa na kuanza utekelezaji wa miradi  mipya.   51  Mawasiliano na Teknolojia ya Habari  112. Mheshimiwa Spika, dunia hivi sasa ipo  katika mapinduzi ya nne ya viwanda ambayo  yanaongozwa na sekta ya mawasiliano na teknolojia  ya habari. Kama zilivyo nchi nyingine duniani, nasi  ni lazima kuendana na mabadiliko haya. Hivyo basi,  katika miaka mitano ijayo, Serikali itafikisha  miundombinu ya Mkongo wa Taifa kwenye maeneo  mengi ya nchi yetu hususan wilayani, kuongeza  wigo wa matumizi ya mawasiliano ya kasi  (Broadband) na kuongeza watumiaji wa internet.  113. Mheshimiwa Spika, katika mwaka  2020/2021, Serikali imesimamia utekelezaji wa  Mfumo wa Anuani za Makazi na Postikodi, Mkakati  wa Kitaifa wa Usalama wa Mitandao (National Cyber  Security Strategy), ujenzi wa Mkongo wa Taifa wa  Mawasiliano na kuendelea kufikisha huduma za  mawasiliano katika maeneo ya vijijini.  114. Mheshimiwa Spika, kazi ya kuweka  miundombinu ya Mfumo wa Anuani za Makazi na  Postikodi inaendelea na jumla ya kata 118 katika  Halmashauri za Majiji ya Arusha, Dar es Salaam,  Dodoma, Mwanza, na Tanga na Manispaa ya  Morogoro zimefikiwa. Vilevile, Mkakati wa  kukamilisha Mfumo wa Anuani za Makazi na  52  Postikodi kwa maeneo yote nchini ifikapo 2025  umeandaliwa.   115. Mheshimiwa Spika, katika mwaka  2021/2022, Serikali itaongeza matumizi ya  teknolojia ya mawasiliano ya kasi (Broadband)  kutoka asilimia 45 mwaka 2020 hadi asilimia 60  mwaka 2022, kuimarisha huduma za Posta ikiwemo  biashara mtandao (e-Commerce) ili kupanua wigo wa  masoko ya bidhaa na huduma ndani na nje ya nchi  sambamba na kuwezesha upatikanaji wa bidhaa na  huduma kwa wananchi na kuendeleza ujenzi wa  Mkongo wa Taifa wa Mawasiliano na kufikisha  huduma ya Mkongo kwa ngazi za Wilaya.  HUDUMA ZA JAMII  Elimu  116. Mheshimiwa Spika, katika mwaka  2020/2021, Serikali imetekeleza mpango wa  Elimumsingi Bila Ada pamoja na kujenga na  kukarabati miundombinu ya elimu nchini. Hadi  kufikia Februari 2021, Serikali imetumia shilingi  bilioni 166.17 kwa ajili ya kutekeleza mpango huo  kwa ajili ya shule za msingi na sekondari. Pia,  Serikali imeboresha miundombinu ya Shule za  Msingi 1,372 na Sekondari 554 kwa lengo la  kuimarisha ufundishaji na ujifunzaji. Aidha,  53  imekarabati shule 18 za wanafunzi wenye mahitaji  maalumu.  117. Mheshimiwa Spika, Serikali imeongeza  fursa za upatikanaji wa elimu ya juu kwa kutoa  mikopo kwa wanafunzi 142,179.  Shilingi bilioni 464  zitatumika kwa mwaka wa masomo 2020/2021  ukilinganisha na shilingi bilioni 450 zilizotumika  kwa wanafunzi 130,883 mwaka 2019/2020.  118. Mheshimiwa Spika, katika mwaka  2021/2022 Serikali itaendelea kuinua kiwango cha  ubora wa elimu inayotolewa kwa kuimarisha utoaji  wa mikopo ya elimu ya juu; ujenzi na ukarabati wa  miundombinu ya elimu ili kuongeza fursa za  upatikanaji wa elimu nchini; kutoa mafunzo kazini  kwa walimu na wakufunzi pamoja na kusambaza  vifaa vya kufundishia na kujifunzia.  Maji  119. Mheshimiwa Spika, Serikali inasimamia  vizuri sekta ya maji na kuhakikisha inatoa mchango  unaostahili katika kukuza uchumi wa viwanda na  maendeleo ya watu. Katika mwaka 2020/2021,  Serikali ilipanga kutekeleza miradi 1,346 katika  maeneo ya mijini na vijijini. Hadi Februari, 2021  miradi ya maji iliyokamilika ni 422 ambayo  imegharimu shilingi bilioni 913.74. Kati ya miradi  54  hiyo, 355 ipo vijijini na 67 ipo mijini. Halikadhalika,  utekelezaji wa miradi 924 iliyobaki unaendelea  katika maeneo mbalimbali nchini.  120. Mheshimiwa Spika, miradi mikubwa  iliyokamilika ni pamoja na mradi wa kutoa maji  Ziwa Victoria kwenda miji ya Tabora, Igunga na  Nzega na mradi wa kupeleka maji katika miji ya  Kagongwa na Isaka. Kukamilika kwa miradi hiyo,  kumewanufaisha wananchi wapatao milioni 3.52 wa  mijini na vijijini.  121. Mheshimiwa Spika, katika mwaka  2021/2022, Serikali itaweka kipaumbele katika  kukamilisha miradi 924 inayoendelea kutekelezwa,  kuanza utekelezaji wa miradi mipya ikiwemo miradi  katika miji 28, kuboresha huduma ya maji jijini  Dodoma kwa kujenga bwawa la Farkwa na mradi wa  kukabiliana na athari za mabadiliko ya tabianchi  katika mkoa wa Simiyu.  122. Mheshimiwa Spika, miradi mingine ya  kipaumbele katika kipindi hicho ni mradi wa maji  na usafi wa mazingira katika Jiji la Dar es Salaam,  mradi wa maji wa Orkesumet, mradi wa maji wa mji  wa Mugango – Kiabakari - Butiama, mradi wa kutoa  maji Ziwa Victoria kwenda miji ya Tinde na Shelui,  mradi wa maji wa Same – Mwanga, mradi wa  majisafi na usafi wa mazingira katika Jiji la Arusha  55  na mradi wa maji katika Jiji la Mwanza. Serikali  itaendelea kusimamia utekelezaji wa miradi yote ili  ilete tija katika uchumi wa Taifa.   Afya  123. Mheshimiwa Spika, kulinda na kuimarisha  afya ya Watanzania imeendelea kuwa ni kipaumbele  cha Serikali.  Katika kutekeleza azma hiyo, Serikali  imejenga na kuboresha miundombinu ya afya,  huduma za kibingwa, upatikanaji wa vifaa tiba,  kinga, dawa na vitendanishi.  Miundombinu ya Huduma za Afya  124. Mheshimiwa Spika, utekelezaji wa miradi  ya ujenzi katika Hospitali za Rufaa za  Kanda na  Hospitali maalumu umefikia hatua mbalimbali za  ukamilishwaji kama ifuatavyo: Hospitali za Rufaa za  Mikoa ya Njombe (asilimia 80), Simiyu (asilimia 70),  Mara -Kumbukumbu ya Mwalimu Nyerere (asilimia  74), Geita (asilimia 94), Songwe (asilimia 80), Katavi  (asilimia 65), Mwanza-Sekou Toure (asilimia 73), Dar  es Salaam - Mwananyamala (asilimia 98), Ruvuma  (asilimia 45), Tanga (asilimia 75), Kigoma - Maweni  (asilimia 75), Kilimanjaro - Mawenzi (asilimia 65), na  Hospitali ya Uhuru iliyopo Chamwino, Dodoma  imekamilika.  56  125. Mheshimiwa Spika, ujenzi wa Hospitali  tatu za Rufaa za Kanda ambazo ni Hospitali ya  Rufaa ya Kanda ya Kusini – Mtwara (asilimia 90),  Kanda ya Nyanda za Juu Kusini – Mbeya (asilimia  72) na Kanda ya Ziwa – Burigi (awamu ya kwanza  asilimia 98) unaendelea. Vilevile, Serikali imeendelea  na ujenzi wa miundombinu ya uchunguzi kwa njia  ya maabara katika Hospitali ya magonjwa ambukizi  ya Kibong’oto – Kilimanjaro.  126. Mheshimiwa Spika, Serikali inaendelea na  ujenzi na ukarabati wa hospitali za Halmashauri  102, vituo vya afya 487 na ujenzi wa zahanati 1,198.  Hadi Machi 2021, hospitali 57 za Halmashauri, vituo  vya afya 296, na zahanati 654 zimekamilika na  kuanza kutoa huduma kwa wananchi.  Mapambano Dhidi ya Magonjwa ya Mlipuko Ikiwemo  Homa Kali ya Mapafu   127. Mheshimiwa Spika, katika juhudi za  kupambana na Magonjwa yanayoambukiza na  yasiyoambukiza, mwezi Februari 2021, Serikali  imeingiza nchini mitambo saba yenye uwezo wa  kuzalisha mitungi 200 ya hewa ya oksijeni kwa siku.  Mitambo hiyo itasimikwa kwenye hospitali za rufaa  za mikoa ya Amana, Dodoma, Geita, Manyara,  Mbeya, Mtwara na Ruvuma. Sambamba na  57  usimikaji wa mitambo hiyo, hospitali zote saba  zimepatiwa mitungi 74 kila moja.   128. Mheshimiwa Spika, kila mtambo mmoja  kwenye hospitali hizo utakuwa na uwezo wa  kusambaza gesi ya oksijeni katika vituo vya kutolea  huduma za afya vipatavyo 18. Hatua hiyo, inalenga  kuimarisha mfumo wa huduma za afya ili kuwa  tayari kukabiliana na changamoto za sasa na  baadaye. Maeneo yanayolengwa ni vyumba vya  kutoa huduma za dharura, huduma ya mama na  mtoto, upasuaji na vyumba vya uangalizi maalum.  Katika mwaka 2021/2022, Serikali itaongeza  mitambo mingine ya aina hiyo 12.   Huduma za Afya za Kibingwa  129. Mheshimiwa Spika, Serikali imeimarisha  huduma za afya za kibingwa na kuwawezesha  wananchi wengi kupata huduma hizo ndani ya nchi  na  hivyo kuokoa fedha zilizokuwa zitumike  kugharamia huduma hizo nje ya nchi. Katika  mwaka 2020/2021 wagonjwa 62 wamepandikizwa  figo katika hospitali ya Taifa Muhimbili na wagonjwa  16 katika hospitali ya Benjamin Mkapa, Dodoma.  Aidha, Taasisi ya Moyo ya Jakaya Kikwete (JKCI)  imetoa huduma za upasuaji wa moyo kwa kufungua  kifua kwa wagonjwa 114. Vilevile, watu wazima 36  walifanyiwa upasuaji uliohusisha mishipa ya damu.   58  Hali ya Upatikanaji wa Dawa na Vifaa Tiba  130.  Mheshimiwa Spika, pamoja na uboreshaji  wa miundombinu ya vituo vya kutolea huduma za  afya unaoendelea kote nchini, upatikanaji wa dawa  na vifaa tiba katika vituo hivyo umeendelea  kuimarika. Hadi Machi 2021, shilingi bilioni 74.38  zimetumika kwa ajili ya ununuzi wa dawa na vifaa  tiba katika vituo vyote vya kutolea huduma za afya  vinavyomilikiwa na Serikali. Kati ya hizo, shilingi  bilioni 15 ni za ununuzi wa chanjo.  ULINZI NA USALAMA  131. Mheshimiwa Spika, hali ya ulinzi na  usalama katika nchi na mipaka yetu imeendelea  kuwa shwari. Vilevile, Jeshi la Wananchi Tanzania  linaendelea kushirikiana na vyombo vingine vya  ulinzi na usalama, mamlaka za kiraia na mataifa  mengine kupambana na matishio ya kiusalama  yakiwemo ugaidi, uharamia, uhamiaji haramu,  biashara haramu ya dawa za kulevya na usafirishaji  haramu wa binadamu.   132. Mheshimiwa Spika, jeshi letu limeendelea  kushiriki katika utekelezaji wa miradi mikubwa ya  kitaifa ikiwemo ujenzi wa Reli ya Kisasa (SGR) na  mradi wa kufua umeme Rufiji (Julius Nyerere  Hydropower Project) pamoja na kutoa huduma  59  wakati wa majanga na matukio yenye kuleta athari  kwa watu na mali zao.   133. Mheshimiwa Spika, jeshi letu linashiriki  katika operesheni za ulinzi wa amani chini ya  mwamvuli wa Umoja wa Mataifa katika maeneo ya  Darfur, Jamhuri ya Kidemokrasia ya Kongo, Afrika  ya Kati na Lebanon. Lengo ni kuhakikisha kuwa  Tanzania inaendelea kuwa mstari wa mbele katika  masuala ya kuimarisha amani na masilahi ya Taifa  katika Nyanja za Kimataifa.  134. Mheshimiwa Spika, katika mwaka  2021/2022, Serikali itaendelea kuliimarisha na  kuliongezea uwezo JWTZ kwa kulipatia vifaa na  zana bora za kisasa pamoja na kuboresha mazingira  ya utendaji kazi kwa wanajeshi ikiwemo mafunzo,  maslahi, huduma bora za afya na makazi ili  kuongeza uwezo wake wa kiutendaji na utayari.   KAZI NA WAFANYAKAZI  135. Mheshimiwa Spika, Serikali imeendelea  kuboresha mazingira ya kazi na wafanyakazi kwa  kusimamia viwango vya kazi na wafanyakazi pamoja  na afya na usalama mahali pa kazi. Hadi Februari,  2021 jumla ya kaguzi 4,771 za viwango vya kazi  zimefanyika sawa na asilimia 99.4 ya kaguzi 4,800  zilizopangwa kufanyika. Aidha, kaguzi 110,123  60  zilizohusu afya na usalama mahala pa kazi  zimefanyika. Kufuatia kaguzi hizo, waajiri 1,162  walichukuliwa hatua mbalimbali za kisheria.  136. Mheshimiwa Spika, katika kipindi cha  mwaka 2021/2022, Serikali itaimarisha utekelezaji  wa Sheria za Kazi kwa kufanya ukaguzi katika  maeneo ya kazi na kutoa elimu na ushauri kwa  wafanyakazi, waajiri na vyama vyao. Lengo ni  kuelekeza namna bora ya kutekeleza Sheria hizo;  kuimarisha majadiliano ya pamoja baina ya waajiri  na wafanyakazi pamoja na Serikali na pia  ushirikishwaji wa wafanyakazi katika maeneo ya  kazi kupitia Mabaraza ya Wafanyakazi ili kuongeza  uzalishaji na tija, sambamba na kuboresha maslahi  ya wafanyakazi. Aidha, itashughulikia maombi ya  vibali vya kazi na maombi ya msamaha kwa raia wa  kigeni wanaoomba kufanya kazi nchini.  HIFADHI YA JAMII   137. Mheshimiwa Spika, katika mwaka  2020/2021 gharama za uendeshaji wa Mifuko ya  Pensheni ziliendelea kupungua kutoka asilimia 6.8  mwaka 2019/2020 mpaka kufikia asilimia 5.4  Desemba, 2020. Sambamba na kushuka kwa  gharama za uendeshaji, Mifuko ya Pensheni  imeendelea kulipa mafao kwa wastaafu. Hadi kufikia  61  Machi 2021 jumla ya wanachama 203,418 walilipwa  mafao ya pensheni ya jumla ya shilingi bilioni 1,361.  138. Mheshimiwa Spika, katika mwaka  2021/2022, Serikali kwa kushirikiana na wadau  wengine, itaendelea kusimamia utekelezaji wa  maagizo ya Mhe. Rais ili kuwezesha kupata kanuni  za ulipaji wa mafao ambazo zitakidhi matarajio ya  wafanyakazi wa Sekta ya Umma na Binafsi na  kuhakikisha Mifuko inakuwa endelevu. Pili, Serikali  itaendelea kuisimamia Sekta ya Hifadhi ya Jamii  kwa kuhakikisha Sera ya Kinga ya Jamii  inakamilika.  Aidha,  Ofisi  yangu itaendelea  kutekeleza majukumu yote yaliyoainishwa katika  Sheria ya Hifadhi ya Jamii ili kuhakikisha Taasisi  zote za Hifadhi ya Jamii zinafuata Kanuni na  Miongozo iliyopo ili kupunguza kero kwa wananchi  wanaowahudumia.  UWEZESHAJI WANANCHI KIUCHUMI  139. Mheshimiwa Spika, Serikali imeimarisha  usimamizi wa mabenki, mifuko na programu  mbalimbali za uwezeshaji katika kuhakikisha  wananchi wanawezeshwa kiuchumi kwa kupatiwa  mikopo isiyo na riba au yenye riba nafuu ikiwemo  mikopo ya asilimia 10 inayotokana na mapato ya  ndani ya halmashauri zetu. Lengo ni kuhakikisha  Watanzania wengi wanajihusisha na shughuli za  62  kiuchumi ili kujiongezea kipato na kukuza uchumi  wa nchi.   Mifuko ya Uwezeshaji Wananchi Kiuchumi    140. Mheshimiwa Spika, katika mwaka  2020/2021 Serikali inaendelea na mapitio na  tathmini ya mifuko ya uwezeshaji wananchi ili  kuwezesha kuunganisha mifuko hiyo na hivyo  kufanya kazi kwa ufanisi na kuleta tija kubwa kwa  wananchi. Katika kipindi hicho, hatua mbalimbali  zimechukuliwa kwa ajili ya kuwapa fursa wananchi  wengi kufahamu kuhusu uwepo wa mifuko na  programu hizo na fursa zinazopatikana.  141. Mheshimiwa Spika, katika kutekeleza  malengo hayo, mifuko na programu za uwezeshaji  wananchi kiuchumi zilifanya maonesho ya wiki moja  kuanzia tarehe 7 hadi 13 Februari, 2021 kwenye  viwanja vya Sheikh Amri Abeid, Arusha. Maonesho  hayo, yamewapatia fursa Watanzania kufahamu  kwa undani mifuko na programu zilizopo,  majukumu yake na fursa za uwezeshaji  zinazopatikana.  142. Mheshimiwa Spika, katika mwaka  2020/2021 mifuko na programu za uwezeshaji  zimetoa mitaji ya masharti rafiki yenye thamani ya  shilingi bilioni 898.12 kwa wajasiriamali 3,614,857.  63  Mitaji  hiyo,  imewanufaisha  wananchi  wanaojishughulisha na shughuli za uchumi zilizo  katika sekta mbalimbali kama vile viwanda, afya,  elimu, biashara, madini, uvuvi, ufugaji, kilimo na  miundombinu.  143. Mheshimiwa Spika, hadi kufikia Februari,  2021 shilingi bilioni 22.3 zimetolewa kwa vijana  (asilimia 4), wanawake (asilimia 4) na watu wenye  ulemavu (asilimia 2) ikiwa ni mikopo ya asilimia 10  inayotokana na mapato ya ndani ya halmashauri.  Ninaendelea kusisitiza halmashauri zote nchini  kuzingatia matakwa hayo ya kisheria ya kutenga  fedha zinazotokana na mapato ya ndani na  kuhakikisha fedha hizo zinatolewa na kutumika  kama ilivyokusudiwa kwa makundi hayo.  144. Mheshimiwa Spika, katika hatua nyingine  ya kuwezesha wananchi kiuchumi, Serikali  imetekeleza miradi ya kimkakati yenye kuhusisha  masoko na vituo vya basi. Miradi hiyo, sambamba  na kuimarisha mapato ya ndani ya halmashauri  husika imelenga kutoa fursa mbalimbali za  kiuchumi kwa wananchi hususan wanaozunguka  maeneo hayo. Miongoni mwa miradi iliyokamilika ni  kituo cha mabasi cha Magufuli cha Mbezi Luis,  kilichopo Dar es Salaam na Soko la Chifu Kingalu  lililopo Manispaa ya Morogoro.   64  145. Mheshimiwa Spika, miradi mingine ni soko  la Kagunga (Kigoma), Muhange (Kakonko), ghala la  mazao (Ruangwa) na soko la Kisutu (Dar es Salaam).  Miradi mingine 33 ya namna hiyo inaendelea  kutekelezwa na ipo katika hatua mbalimbali. Lengo  la Serikali ni kuwezesha wananchi kufanya shughuli  zao za kiuchumi na hivyo kujiongezea kipato,  kuboresha huduma katika maeneo husika na  kuimarisha mapato ya ndani ya Mamlaka za Serikali  za Mitaa.  146. Mheshimiwa Spika, mwelekeo wa Serikali  kwa mwaka 2021/2022 ni kukamilisha zoezi la  tathmini na kuiunganisha mifuko na programu za  uwezeshaji ili kuleta ufanisi na tija iliyokusudiwa.  Kadhalika, Serikali itahakikisha asilimia 10 ya  mapato ya ndani ya halmashauri inawafikia  walengwa na kusimamia miradi ya kimkakati  inayotekelezwa ili thamani ya fedha zinazotolewa na  Serikali ionekane.   Ukuzaji wa Fursa za Ajira na Ujuzi  147. Mheshimiwa Spika, katika mwaka  2020/2021 Serikali imechukua hatua za makusudi  hususan utekelezaji wa miradi ya kielelezo, ujenzi  wa viwanda, sambamba na kuimarisha sekta binafsi  kwa ajili ya kuongeza fursa za ajira na ujuzi kwa  Watanzania. Hadi kufikia Februari, 2021 ajira  65  594,998 zimezalishwa katika sekta mbalimbali. Kati  ya hizo, ajira 314,057 zimetokana na utekelezaji wa  miradi ya maendeleo na ajira za Serikali. Vilevile,  ajira 280,941 zimezalishwa kupitia sekta binafsi.   148. Mheshimiwa Spika, kupitia Programu ya  Kitaifa ya Kukuza Ujuzi Nchini, vijana 18,956  wamepatiwa ujuzi unaowawezesha kujiajiri au  kuajiriwa. Kati ya hao, vijana 5,538 wamepatiwa  mafunzo ya uanagenzi (Apprenticeship) katika fani za  ufundi stadi ambapo waanufaika 77 ni watu wenye  ulemavu. Aidha, vijana 10,178 wamepewa mafunzo  ya kurasimishiwa ujuzi walioupata kupitia mfumo  usio rasmi wa mafunzo ambapo kati ya wanufaika  hao 28 ni watu wenye ulemavu. Vilevile, vijana  3,240 wamewezeshwa kupata mafunzo ya uzoefu  kazini (Internship) katika taasisi binafsi na za umma  ambapo kati yao wahitimu 92 ni watu wenye  ulemavu.  149. Mheshimiwa Spika, katika mwaka  2021/2022, Serikali itaendelea kuratibu utekelezaji  wa masuala ya ukuzaji ajira na kazi za staha katika  Sera, Mikakati na Mipango mbalimbali ya Kitaifa,  Kikanda na Kimataifa ili kuhakikisha nguvu kazi ya  Taifa inapata ujuzi stahiki pamoja na kuongeza  fursa za ajira.  66  MASUALA MTAMBUKA  Uendelezaji wa Mji wa Serikali Mtumba - Dodoma  150.  Mheshimiwa Spika, Serikali imeanza  maandalizi ya awamu ya pili ya ujenzi wa majengo  ya ofisi katika Mji wa Serikali Mtumba  yatakayotosheleza watumishi wote. Katika mwaka  2020/2021, Serikali imekamilisha usanifu wa  majengo husika. Aidha, mradi wa ujenzi wa  barabara (km. 51.2) kwa kiwango cha lami katika  Mji wa Serikali umefikia asilimia 71.  Mapambano Dhidi ya UKIMWI  151. Mheshimiwa Spika, kutokana na juhudi za  Serikali na wadau mbalimbali hali ya maambukizi  ya UKIMWI imepungua. Hadi kufikia Desemba 2019,  inakadiriwa kuwa Watanzania milioni 1.7  wanaishi  na VVU.  Aidha,  takwimu zinaonesha kiwango cha  maambukizi kimeshuka kutoka watu 130,000  mwaka 2001 hadi watu 77,000 mwaka 2019.   Halikadhalika, vifo vimepungua kutoka 52,000  mwaka 2010 hadi kufikia vifo 27,000 mwaka 2019.   152. Mheshimiwa Spika, kufuatia maambukizi  hayo, Serikali imeimarisha huduma za tiba ikiwemo  matumizi ya dawa za ARV na afua za kinga  zinazotekelezwa na wadau mbalimbali nchini. Hadi  67  Desemba, 2020 zaidi ya watu milioni 1.36 walikuwa  wanapata huduma za dawa za ARV. Aidha, juhudi  nyingine zilizofanyika ni pamoja na  kutoa afua za  mabadiliko ya tabia, tohara ya kitabibu kwa  wanaume na kuzuia maambukizi ya VVU kutoka  kwa mama kwenda kwa mtoto.  153. Mheshimiwa Spika, takwimu zinaonyesha  vijana wengi ndio wanaathrika na maambukizi ya  virusi vya UKIMWI. Hivyo, napenda kusisitiza kuwa  kampeni za mawasiliano ya mabadiliko ya tabia kwa  vijana ni lazima ziwe endelevu kupitia njia  mbalimbali zikiwemo vyombo vya habari na  mitandao ya kijamii. Pia niendelee kuitaka Tume ya  Kudhibiti UKIMWI Tanzania iendelee kufanya kazi  na majukwaa ya wasanii ili kuwafikia vijana wengi  zaidi.    154. Mheshimiwa Spika, katika mwaka  2021/2022, Serikali itaendelea kufanya jitihada za  kupunguza kasi ya maambukizi mapya na vifo  vinavyotokana na UKIMWI katika jamii kwa  kuhamasisha upatikanaji wa rasilimali muhimu kwa  ajili ya mapambano dhidi ya UKIMWI. Aidha,  itapunguza kiwango cha maambukizi ya VVU  kutoka kwa mama kwenda kwa mtoto na  kuimarisha huduma za elimu ya UKIMWI.  68  Mapambano Dhidi ya Dawa za Kulevya  155. Mheshimiwa Spika, Serikali imeendelea  kupambana na dawa za kulevya ambapo katika  kipindi cha Julai 2020 hadi Februari 2021  watuhumiwa wa dawa za kulevya 5,374  walikamatwa. Katika kipindi hicho, kilogramu 67.2  za heroin na kilogramu 1.96 za cocaine pamoja na  tani 12.8 za bangi, tani 6.1 za mirungi na tani 57.6  za  kemikali  bashirifu  zilikamatwa.  Aidha,  mashamba ya bangi 39 yenye jumla ya ekari 49  yaliteketezwa kote nchini.  156. Mheshimiwa Spika, katika kuimarisha  udhibiti na mapambano dhidi ya dawa za kulevya na  kusogeza huduma karibu na wananchi, Serikali  imefungua Ofisi mbili za Kanda za Mamlaka ya  Kudhibiti na Kupambana na Dawa za Kulevya  katika mikoa ya Mtwara na Mwanza. Kwa upande  mwingine, Serikali imeongeza vituo vya kutolea  huduma za tiba kwa waathirika wa dawa za kulevya  kutoka vituo sita mwaka 2019/2020 hadi kufikia  vituo tisa vinavyohudumia waathirika wapatao  10,565.  157. Mheshimiwa Spika, katika mwaka  2021/2022, Serikali itaendelea kudhibiti uingizaji  na usambazaji wa dawa za kulevya nchini, kutoa  elimu kwa umma juu ya athari za biashara na  69  matumizi ya dawa za kulevya, kudumisha  ushirikiano na nchi nyingine katika kupambana na  dawa za kulevya na kuendelea na upanuzi wa tiba  ya  methadone  vitakavyoanzishwa.  Maafa  katika  vituo  vingine  158. Mheshimiwa Spika, Serikali imeimarisha  uwezo wa usimamizi wa maafa nchini ili kuongeza  ustahimilivu wa jamii dhidi ya majanga. Katika  mwaka 2020/2021, Serikali imewezesha upatikanaji  wa vifaa vya huduma za kibinadamu na hivyo  kuongeza utayari wa kukabiliana na maafa.  Sambamba na kutoa elimu kwa umma na Kamati za  Usimamizi wa Maafa za mikoa, Serikali  imekamilisha taratibu za kumiliki eneo kwa ajili ya  ujenzi wa Kituo cha Taifa cha Usimamizi wa Maafa  Jijini Dodoma.  159. Mheshimiwa Spika, mwaka 2021/2022  Serikali itaanza ujenzi wa kituo cha Taifa cha  Usimamizi wa Maafa, kuimarisha uwezo wa  usimamizi wa maafa nchini na kuchukua hatua  stahiki katika kuzuia, kupunguza, kujiandaa na  kukabili maafa pindi yanapotokea.  70  Mazingira  160. Mheshimiwa Spika, Serikali imeendelea  kusimamia matumizi ya rasilimali na maliasili ili  kuleta maendeleo ya kiuchumi, kijamii na kuwa na  mazingira endelevu. Lengo ni kuhifadhi mazingira,  kupambana na uharibifu wa mazingira na athari  zinazotokana na mabadiliko ya tabianchi.  161. Mheshimiwa Spika, katika mwaka  2020/2021, Serikali imefuatilia utekelezaji wa  kanuni za udhibiti wa taka hatarishi za mwaka 2019  pamoja na kusimamia utekelezaji wa kanuni za  kupiga marufuku matumizi ya mifuko ya plastiki  nchini za mwaka 2019. Lengo la Serikali ni  kuhamasisha uzalishaji na matumizi ya mifuko  mbadala pamoja na vifungashio vya plastiki  vinayokidhi viwango vilivyowekwa na Shirika la  Viwango Tanzania (TBS).  162. Mheshimiwa Spika, vilevile, Serikali  imetekeleza miradi na shughuli wezeshi mbalimbali  ikiwemo Mradi wa kurejesha ardhi iliyoharibika na  kuongeza usalama wa chakula katika maeneo kame  ya Tanzania; Mradi wa kusaidia kujenga uwezo wa  taasisi na jamii kuhimili athari za mabadiliko ya  tabianchi kwenye maeneo ya kaskazini mwa nchi;  Mradi wa Usimamizi Endelevu wa Ardhi ya Bonde la  Ziwa Nyasa; Mradi wa Kuhimili Mabadiliko ya  71  Tabianchi kwa kutumia Mifumo ya Ikolojia Vijijini  na Mradi wa Majaribio wa Kikanda wa Kuhimili  Mabadiliko ya Tabianchi katika Bonde la Ziwa  Victoria.  163. Mheshimiwa Spika, miradi hiyo ni sehemu  ya utekelezaji wa mikataba mbalimbali ya kimataifa  inayohusu hifadhi ya mazingira hapa nchini. Kupitia  utekelezaji  wa miradi hiyo, ajira 729  zimetengenezwa  wakati  zimezalisha ajira 1,528.  shughuli  wezeshi  164. Mheshimiwa Spika, katika kipindi cha  mwaka 2021/2022, Serikali itaandaa na kutekeleza  mikakati, mipangokazi na miongozo mbalimbali ya  uhifadhi na usimamizi wa mazingira nchini. Aidha,  itaratibu, kufuatilia na kupima utekelezaji wa Sera  ya Taifa ya Mazingira, Sheria ya Usimamizi wa  Mazingira na Mikataba ya Kimataifa ya Mazingira  katika ngazi zote.   UTAWALA BORA  165. Mheshimiwa Spika, katika kuimarisha  masuala ya utawala bora Bunge lako tukufu kwenye  Mkutano wake wa pili mwezi Februari 2021  lilipitisha Muswada wa Sheria ya Marekebisho ya  Sheria Mbalimbali Na.2 wa Mwaka 2021. Sheria hiyo  imefanya marekebisho katika Sheria ya Tafsiri ya  72  Sheria (Sura ya 1), Sheria ya Mahakama za  Mahakimu (Sura ya 11) na Sheria ya Mahakama za  Migogoro ya Ardhi (Sura ya 216).  166. Mheshimiwa Spika, mabadiliko hayo  muhimu yameweka msingi kwa lugha ya Kiswahili  kuwa lugha ya Sheria na lugha ya Mahakama,  Mabaraza na vyombo vingine vyenye jukumu la  kutoa haki badala ya Kiingereza kama ilivyokuwa  hapo awali. Mabadiliko hayo, yanazingatia ukweli  kwamba Kiswahili ndiyo lugha ya Taifa, lugha  ambayo inaeleweka na inatumika katika shughuli  zote za kijamii na maendeleo nchini.   167. Mheshimiwa Spika, marekebisho hayo  yataboresha mfumo wa upatikanaji haki kwa  wananchi ambao ndio walengwa wa sheria husika.  Vilevile, Serikali inaendelea na zoezi la kutafsiri  Sheria Kuu na Sheria ndogo zote ambazo  ziliandikwa kwa Kiingereza kwenda kwenye lugha ya  Kiswahili.  Kwa upande mwingine, Serikali  itayafanyia kazi maoni na ushauri wote uliotolewa  na Waheshimiwa Wabunge wakati wa mjadala wa  Muswada wa Sheria ya Marekebisho ya Sheria  Mbalimbali (Na.2) wa Mwaka 2021 ili kuhakikisha  tunaendelea kuboresha mfumo wa upatikanaji haki  hapa nchini. Aidha, kuanzia sasa Serikali  itatayarisha na kuwasilisha katika Bunge lako  73  tukufu miswada yote ya Sheria kwa lugha ya  Kiswahili.  168. Mheshimiwa Spika, eneo jingine la utawala  bora lililoimarishwa ni mapambano dhidi ya rushwa  na ubadhirifu wa mali za umma. Serikali ilichukua  hatua ya kufungua jumla ya mashauri sita kwenye  Mahakama ya Makosa ya Rushwa na Uhujumu  Uchumi, Divisheni ya Mahakama Kuu na kufikisha  jumla ya mashauri 21 yaliyosajiliwa katika  mahakama hiyo. Hadi Februari, 2021 mashauri  matano yamehitimishwa na mengine 16 yaliyobaki  yanaendelea kusikilizwa.  169. Mheshimiwa Spika, katika mpango na  bajeti ya mwaka 2021/2022, Serikali pamoja na  mambo mengine imepanga kukamilisha zoezi la  kutafsiri Sheria Kuu na Sheria ndogo zote kutoka  lugha ya Kiingereza kwenda lugha ya Kiswahili na  kutekeleza mipango ya kitaifa ya masuala  mtambuka yanayohusu vita dhidi ya rushwa na  ufisadi.  MUUNGANO  170. Mheshimiwa Spika, katika mwaka  2020/2021, Serikali ya Jamhuri ya Muungano wa  Tanzania (SMT) imeendelea kushirikiana kwa karibu  na Serikali ya Mapinduzi ya Zanzibar (SMZ) katika  74  kuulinda, kuuenzi na kuudumisha Muungano wetu  kwa lengo la kuwawezesha wananchi wa pande zote  mbili kufurahia matunda yake.   171. Mheshimiwa Spika, tarehe 6 Julai, 2020  kilifanyika kikao cha Sekretarieti ya Kamati ya  Pamoja ya SMT na SMZ kwa ajili ya kushughulikia  masuala ya Muungano. Miongoni mwa mafanikio  yaliyopatikana katika kipindi hicho ni tukio la  kihistoria la kusainiwa kwa makubaliano ya  kuondoa hoja tano zilizopatiwa ufumbuzi kwenye  orodha ya hoja za Muungano.  172. Mheshimiwa Spika, hoja hizo tano  zinajumuisha: ushirikishwaji wa SMZ kwenye  masuala ya kimataifa na kikanda; ushiriki wa  Zanzibar katika Jumuiya ya Afrika Mashariki;  gharama za kushusha mizigo kwenye Bandari ya  Dar es Salaam kwa mizigo inayotoka Zanzibar;  utafutaji na uchimbaji wa mafuta na gesi asilia na  utaratibu wa Vikao vya Kamati ya Pamoja ya SMT  na SMZ katika kushughulikia masuala ya  Muungano.   173. Mheshimiwa Spika, miongoni mwa faida za  kusainiwa kwa hati hizo ni kuimarisha Muungano  hususan ushiriki wa nchi katika Jumuiya za  Kikanda pamoja na ushirikiano katika sekta ya  uchukuzi. Kwa msingi huo, naomba nitumie fursa  75  hii kuwashukuru na kuwapongeza Wajumbe wote  wa Kamati ya Pamoja ya SMT na SMZ ya  Kushughulikia Masuala ya Muungano kwa jitihada  zao kubwa katika kuhakikisha Muungano wetu  unaendelea kuimarika.  174. Mheshimiwa Spika, katika mwaka  2021/2022, Serikali itaendelea kuimarisha uratibu  wa vikao vya Kamati ya Pamoja ya SMT na SMZ ili  kuzitafutia  ufumbuzi changamoto mbalimbali  zilizopo na zitakazojitokeza kwa madhumuni ya  kuuenzi, kuulinda na kuudumisha Muungano wetu;  Kuratibu masuala ya kiuchumi na kijamii kwa  kufuatilia utekelezaji wa programu na miradi ya  maendeleo kwa pande mbili za Muungano; Kutoa  elimu ya Muungano kwa umma kwa makundi  tofauti ya kijamii; na Kuratibu masuala yasiyo ya  Muungano kupitia vikao vya ushirikiano vya Wizara,  Idara na Taasisi za SMT na SMZ zisizo za Muungano  zenye majukumu yanayoshabihiana.  USHIRIKIANO WA KIMATAIFA  175. Mheshimiwa Spika, Tanzania imeendelea  kuheshimu misingi ya ushirikiano na mataifa  mengine duniani zikiwemo Taasisi za Kimataifa na  Kikanda sambamba na kusimamia, kulinda na  kutetea maslahi yake ya kiuchumi, kisiasa, kijamii  na kiusalama huko nje. Katika kipindi cha mwaka  76  2020/2021,  Serikali  imeendelea  kutekeleza  diplomasia ya uchumi kwa kuvutia wawekezaji,  watalii na kutafuta masoko ya bidhaa zetu nje ya  nchi kwa lengo la kukuza uchumi na Pato la Taifa.  176. Mheshimiwa Spika, Tanzania imeendelea  kutumia ziara za viongozi wakuu wa kitaifa kutoka  nje pamoja na majukwaa ya kimataifa na kikanda  katika kukuza ushirikiano kwenye nyanja za  biashara, uwekezaji, masoko ya bidhaa zetu, utalii  na lugha ya Kiswahili ili kuchochea maendeleo ya  nchi.   177. Mheshimiwa Spika, katika mwaka  2020/2021 tuliwapokea Mheshimiwa Evariste  Ndayishimiye, Rais wa Jamhuri ya Burundi,  Mheshimiwa Dkt. Lazarus McCarthy Chakwera, Rais  wa Jamhuri ya Malawi, Mheshimiwa Yoweri Kaguta  Museveni, Rais wa Jamhuri ya Uganda na  Mheshimiwa Sahle-Work Zewde, Rais wa Jamhuri  ya Kidemokrasia ya Shirikisho la Ethiopia.  178. Mheshimiwa Spika, ziara za viongozi hao  zimekuwa na mafanikio makubwa katika nyanja za  kiuchumi na kuimarisha ujirani mwema. Kwa  mfano, ziara ya Rais wa Burundi ilikuwa chachu ya  kufanyika kwa Mkutano wa Tume ya Pamoja ya  Kudumu ya Ushirikiano kati ya Tanzania na  Burundi tarehe 3 hadi 5 Machi, 2021 mjini Kigoma.  77  Lengo la Mkutano huo, lilikuwa ni kuimarisha  ushirikiano katika maeneo ya uchukuzi, biashara,  nishati, utalii, ulinzi pamoja na masuala ya kijamii.   179. Mheshimiwa Spika, ziara ya Mheshimiwa  Yoweri Kaguta Museveni, Rais wa Jamhuri ya  Uganda mwezi Septemba 2020, iliwezesha kujenga  mazingira mazuri kuelekea utiaji saini wa mkataba  wa mwisho wa utekelezaji wa ujenzi wa bomba la  kusafirishia mafuta ghafi kutoka Uganda hadi  Tanzania.   180. Mheshimiwa Spika, akiwa nchini Tanzania  mwezi Januari 2021, Mheshimiwa Sahle-Work  Zewde, Rais wa Jamhuri ya Kidemokrasia ya  Shirikisho la Ethiopia alieleza utayari wa nchi yake  kukifanya Kiswahili kuwa moja kati ya lugha  zinazozungumzwa nchini humo sambamba na  kushirikiana kwenye fursa ya mafunzo katika sekta  ya usafiri wa anga na uwekezaji katika sekta ya  viwanda vya kuzalisha bidhaa za ngozi nchini.  181. Mheshimiwa Spika, kwa upande wa  Jumuiya za Kikanda, Rais wa tano wa Jamhuri ya  Muungano wa Tanzania alikabidhi Uenyekiti wa  SADC kwa Mheshimiwa Filipe Jacinto Nyusi, Rais  wa Jamhuri ya Msumbiji katika Mkutano wa 40 wa  Wakuu wa Nchi na Serikali wa SADC uliofanyika  kwa njia ya mtandao Agosti 2020. Jambo la  78  kujivunia wakati wa uenyekiti wa hayati Dkt. John  Pombe Joseph Magufuli ni lugha ya Kiswahili  kuongezwa kuwa moja ya lugha rasmi za SADC.  182. Mheshimiwa Spika, masuala mengine ni  kuanzishwa kwa Baraza la Biashara linalolenga  kuimarisha ushiriki wa sekta binafsi katika  kuendeleza mtangamano wa Kanda; kuhamasisha  uendelezaji wa viwanda kwa lengo la kukuza ajira,  biashara na mapato ya Nchi Wanachama pamoja na  kufanikisha kuandaliwa kwa Mwongozo wa  Uwezeshaji Biashara na Usafirishaji katika kipindi  cha COVID-19 ambao nchi zote zimeendelea  kuutekeleza kwa kiwango kikubwa.  183. Mheshimiwa Spika, mwelekeo wa Serikali  kwa mwaka 2021/2022 kwa upande wa mahusiano  ya kimataifa ni kutekeleza diplomasia ya uchumi,  kudumisha na kuimarisha mahusiano ya Tanzania  na mataifa mengine, kushiriki katika shughuli za  Umoja wa Mataifa na Mashirika yake, Umoja wa  Afrika na Jumuiya za Kikanda.  184. Mheshimiwa Spika, vilevile, Tanzania  itashiriki katika juhudi za kuleta Amani na usalama  kwenye Jumuiya za Kikanda ambazo nchi yetu ni  mwanachama sambamba na kulinda na kutetea  misingi na maslahi ya Taifa letu ndani na nje.  Wakati tunatekeleza hayo, ni matarajio yetu kuwa  79  mataifa mengine nayo yataendelea pia kuheshimu  uhuru wa nchi yetu hususan katika kujiamulia  mambo yetu wenyewe.  UTAMADUNI, SANAA NA MICHEZO   185. Mheshimiwa Spika, katika Mkutano wa Pili  wa Bunge lako tukufu kupitia kipindi cha maswali  ya papo kwa papo kwa Waziri Mkuu, nilitoa  maelekezo kwa Balozi zetu zote kuanzisha vituo vya  kujifunza Kiswahili. Hatua hiyo, inakwenda  sambamba na kuimarisha matumizi ya lugha ya  Kiswahili ndani na nje kwa kutoa mafunzo ya  matumizi sanifu na fasaha ya Kiswahili. Hatua  nyingine ni kutoa ithibati kwa vitabu vya lugha ya  kiswahili  vinavyokusudiwa kutumika shuleni.  Vilevile, kufanya tafsiri ya nyaraka mbalimbali na  kuanzisha mafunzo ya kuimarisha stadi za  kufundisha Kiswahili kwa wageni.   186. Mheshimiwa Spika, licha ya kuendelea  kukua kwa sekta ya sanaa, michezo na burudani  bado mchango wake katika uchumi ni mdogo. Kwa  mfano, tangu mwaka 2013 hadi mwaka 2019 sekta  ya sanaa na burudani ilichangia asilimia 0.3 kwenye  pato la Taifa. Hata hivyo, sekta hii inapata hamasa  kubwa, inaajiri vijana wengi kwa sasa na imekuwa  miongoni mwa sekta zinazotumika kulitangaza Taifa  letu nje na wakati mwingine kuvutia utalii.  80  187. Mheshimiwa Spika, miongoni mwa  changamoto zinazoikumba sekta ya  michezo, sanaa  na burudani ni eneo la kiufundi na mbinu. Hili  linadhihirishwa na uwepo wa walimu wengi wa  kigeni hususan kutoka baadhi ya nchi jirani kwenye  mchezo wa soka. Kwa mantiki hiyo, natumia fursa  hii kutoa maelekezo kwa Wizara ya Habari,  Utamaduni, Sanaa na Michezo kushirikiana na  Wizara ya Mambo ya Nje na Ushirikiano wa Afrika  Mashariki kuja na mkakati wa kuendeleza wataalam  wetu wa michezo, sanaa na burudani kupitia  ushirikiano mzuri uliopo kati ya Tanzania na nchi  washirika kwenye eneo la utamaduni, michezo na  sanaa.  188. Mheshimiwa Spika, Serikali itaweka  mazingira bora ya kuimarisha michezo nchini kwani  faida za michezo ni nyingi ikiwemo ajira kwa vijana,  mapato ya kodi na yasiyo ya kodi, kinga na tiba kwa  magonjwa yasiyoambukizwa.  HITIMISHO  189. Mheshimiwa Spika, nimeelezea kwa  muhtasari baadhi ya shughuli ambazo Serikali  imetekeleza. Aidha, nimetoa mwelekeo wa kazi  zitakazofanyika katika mwaka 2021/2022. Maelezo  ya kina ya utekelezaji wa kisekta yatawasilishwa na  Mawaziri watakapokuwa wanawasilisha bajeti zao.  81  Kwa kuhitimisha, napenda kusisitiza kwamba  Serikali itatekeleza mambo muhimu yafuatayo:-  Mosi: Kuenzi na kuendeleza jitihada, maono,  juhudi za Hayati Dkt. John Pombe Joseph  Magufuli aliyekuwa Rais wa Jamhuri ya  Muungano wa Tanzania hususan katika  ulinzi wa rasilimali za Taifa, nidhamu katika  matumizi ya fedha za Umma, utekelezaji wa  miradi ya kimkakati, kuenzi lugha ya  Kiswahili, mapambano dhidi ya rushwa na  ufisadi, kuunganisha na kuwajali wananchi  wanyonge na kudumisha umoja wa kitaifa.   Pili:  Kutekeleza kwa kasi miradi ya kimkakati  ambayo  inalenga  kukuza  uchumi,  kuimarisha huduma za jamii na kuongeza  fursa za ajira. Kwa kasi tuliyoanza nayo,  Serikali itaendelea kuongeza nguvu zake  kuendeleza na hatimaye kukamilisha miradi  hiyo;  Tatu:  Kuimarisha huduma za jamii zikiwemo afya,  elimu na maji pamoja na utekelezaji wa  miradi inayoendelea na uanzishwaji wa  miradi mipya;  Nne: Kuimarisha  makusanyo ya mapato kwa  kutumia mfumo wa kielektroniki na mashine  82  za POS na kupunguza matumizi yasiyo ya  lazima, kuziba mianya ya uvujaji wa fedha za  umma na kuendeleza rasilimali fedha katika  miradi ya kimkakati na kielelezo;  Tano: Kushirikiana na washirika wa maendeleo  katika kutekeleza miradi na programu  mbalimbali zinazolenga kuimarisha huduma  za kiuchumi na kijamii;  Sita: Kuchukua hatua za kukabiliana na majanga  mbalimbali ikiwemo magonjwa ya mlipuko  kwa kuzingatia maelekezo  yanayotolewa na  wataalam.  190. Mheshimiwa Spika, natoa rai kwa  Watanzania wote bila kujali itikadi za kisiasa, dini  na ukabila waendelee kufanya kazi kwa bidii, weledi,  uadilifu, tija na ufanisi, uaminifu na kupiga vita  rushwa ili tuweze kulinda mafanikio tuliyoyapata.  Jitihada hizo ndizo zimetuwezesha kuingia katika  nchi za uchumi wa kati.   83  MAKADIRIO YA MAPATO NA MATUMIZI YA  FEDHA ZA OFISI YA WAZIRI MKUU NA OFISI YA  BUNGE KWA MWAKA 2021/2022  191. Mheshimiwa  Spika,  kwa  mwaka  2021/2022, Ofisi ya Waziri Mkuu na Taasisi zilizo  chini yake inaliomba Bunge lako tukufu liidhinishe  jumla ya shilingi 116,784,244,000.00 kati ya fedha  hizo, shilingi 93,303,370,000.00 ni kwa ajili ya  matumizi  ya  kawaida  na  shilingi  23,480,874,000.00 ni kwa ajili ya matumizi ya  maendeleo.  192. Mheshimiwa Spika, vilevile naliomba  Bunge lako tukufu liidhinishe jumla ya shilingi  128,873,377,000.00 kwa ajili ya Mfuko wa Bunge.  Kati ya fedha hizo, shilingi 121,875,906,000.00 ni  kwa ajili ya Matumizi ya kawaida na shilingi  6,997,471,000.00 ni kwa ajili ya maendeleo.  193. Mheshimiwa Spika, naomba kutoa hoja.  84 