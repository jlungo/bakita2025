HOTUBA YA MHESHIMIWA ABDALLAH HAMIS ULEGA (MB) WAZIRI WA MIFUGO NA UVUVI KUHUSU MAKADIRIO YA MAPATO NA MATUMIZI YA FEDHA YA WIZARA YA MIFUGO NA UVUVI KWA MWAKA 2023/2024.
Wizara ya mifugo na uvuvi.
UTANGULIZI Mheshimiwa Spika, kufuatia taarifa iliyowasilishwa leo ndani ya Bunge lako Tukufu na Mwenyekiti wa Kamati ya Kudumu ya Bunge ya Viwanda, Biashara, Kilimo na Mifugo iliyochambua Bajeti ya Wizara ya Mifugo na Uvuvi (Fungu 99 – Mifugo na Fungu 64 – Uvuvi); Naomba sasa kutoa hoja kwamba Bunge lako Tukufu lipokee, lijadili na kupitisha taarifa ya utekelezaji wa Bajeti kwa mwaka 2022/2023 na Makadirio ya Mapato na Matumizi ya Fedha ya mwaka 2023/2024 kwa Fungu 99 – Mifugo na Fungu 64 – Uvuvi. Mheshimiwa Spika, awali ya yote namshukuru Mwenyezi Mungu, mwingi wa rehema kwa kunijalia afya njema na kuniwezesha kusimama mbele ya Bunge lako Tukufu kuwasilisha hotuba yangu ya kwanza siku ya leo. Aidha, kwa namna ya pekee napenda kutoa shukrani zangu za dhati kwa Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania kwa kuniamini na kuniteua kuwa Waziri wa Mifugo na Uvuvi na kumteua Mhe. David Ernest Silinde (Mb) kuwa Naibu Waziri, tunaahidi kutumia uwezo wetu wote kutekeleza wajibu wetu kwa ufanisi na uadilifu na kuhakikisha rasilimali za mifugo na uvuvi zinasimamiwa na kutumika kikamilifu ili kuchangia mapinduzi ya uchumi wa nchi yetu. Mheshimiwa Spika, napenda pia kutumia nafasi hii kumpongeza Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania kwa umahiri wake mkubwa anaouonesha katika kuiongoza nchi yetu na kuifanya iendelee kupiga hatua kubwa za maendeleo ya kiuchumi, kijamii, kisiasa na kuaminika Kimataifa. Pia nimpongeze Mheshimiwa Dkt. Philip Isdor Mpango, Makamu wa Rais wa Jamhuri ya Muungano wa Tanzania kwa namna anavyoshirikiana na Mheshimiwa Rais kuwaletea maendeleo watanzania. Wizara ya Mifugo na Uvuvi tunaahidi kuendelea kuwaunga mkono na kutekeleza dira, miongozo na maelekezo wanayoyatoa katika kuwatumikia wananchi hususan wafugaji, wavuvi, wachakataji, wasindikaji na wafanyabiashara wa mifugo na samaki na mazao yake kwa maslahi mapana ya nchi yetu. Nitumie nafasi hii kuwaombea viongozi wetu kwa Mwenyezi Mungu, wawe na afya njema, na aendelee kuwapa hekima na busara katika kuiongoza nchi yetu. Vilevile, nampongeza Mheshimiwa Dkt. Hussein Ali Mwinyi, Rais wa Serikali ya Mapinduzi ya Zanzibar na Mwenyekiti wa Baraza la Mapinduzi kwa kuendelea na usimamizi mahiri wa shughuli za maendeleo katika Serikali ya Mapinduzi ya Zanzibar. Mheshimiwa Spika, naomba kutumia nafasi hii kumpongeza Mheshimiwa Kassim Majaliwa Majaliwa (Mb), Waziri Mkuu wa Jamhuri ya Muungano wa Tanzania na Mbunge wa Jimbo la Ruangwa kwa kazi nzuri ya uratibu na usimamizi wa shughuli za Serikali. Pia, namshukuru na kumpongeza, kwa hotuba yake nzuri ambayo imebainisha malengo na kazi zitakazotekelezwa na Serikali kwa mwaka 2023/2024. Wizara ya Mifugo na Uvuvi ipo tayari kutekeleza malengo hayo ili kuwaletea maendeleo wananchi na kukuza uchumi wa Taifa letu. Mheshimiwa Spika, napenda kukupongeza wewe binafsi na Mheshimiwa Naibu Spika, kwa kuendelea kuliongoza Bunge la Jamhuri ya Muungano wa Tanzania. Ni wazi kuwa chini ya uongozi wenu Bunge letu la 12 limeendelea kuwa mahiri zaidi katika kuisimamia na kuishauri Serikali na hivyo kuongeza ufanisi katika kusimamia rasilimali za umma na kuwatumikia wananchi. Aidha, napenda kuwapongeza wenyeviti wa kamati mbalimbali za Bunge kwa kuteuliwa kuongoza kamati hizo. Mheshimiwa Spika, kwa namna ya pekee napenda kumpongeza Mhe. David Mwakiposa Kihenzile (Mb) kwa kuteuliwa kuwa Mwenyekiti wa Kamati ya Kudumu ya Bunge ya Viwanda, Biashara, Kilimo na Mifugo, Mhe. Mariam Ditopile Mzuzuri (Mb) kuwa Makamu Mwenyekiti na Waheshimiwa Wabunge wote walioteuliwa kuwa Wajumbe wa Kamati, tunaahidi kuwapa ushirikiano katika kutekeleza majukumu yao ya usimamizi wa Sekta za Mifugo na Uvuvi. Pia, natoa shukran za dhati kwa Kamati kwa maelekezo na ushauri wao mzuri walioutoa wakati wa kupitia Taarifa ya Utekelezaji wa Mpango na Bajeti ya Wizara kwa mwaka 2022/2023 na Makadirio ya Mapato na Matumizi ya Fedha kwa mwaka 2023/2024. Napenda kulihakikishia Bunge lako Tukufu kwamba Wizara yangu itaendelea kuzingatia ushauri, mapendekezo na maoni ya Kamati na yale yatakayotolewa na Bunge lako Tukufu. Mheshimiwa Spika, namshukuru Katibu Mkuu wa Wizara Prof. Riziki Silas Shemdoe na Naibu Makatibu Wakuu Dkt. Daniel Elius Mushi (Mifugo) na Bi. Agnes Kisaka Meena (Uvuvi) kwa kuwa viungo muhimu kati yangu na watumishi na kuniwezesha kutekeleza majukumu ya Wizara kwa ufanisi. Kipekee, ninawashukuru kwa dhati na kuwapongeza watumishi wote wa Wizara ya Mifugo na Uvuvi kwa kazi nzuri wanayofanya katika kuendeleza Sekta za Mifugo na Uvuvi nchini. Mheshimiwa Spika, naomba kuwashukuru wananchi wa Jimbo la Mkuranga, kwa ushirikiano wanaoendelea kunipa katika kuwawakilisha na kuwatumikia katika Bunge hili Tukufu pamoja na kutekeleza shughuli mbalimbali za maendeleo katika Jimbo.  Mheshimiwa Spika, kwa namna ya kipekee napenda kuishukuru familia yangu hususan Mke wangu kipenzi Bi. Mariam Abdallah Ibrahim na watoto wangu kwa kunivumilia na kunitia moyo katika utekelezaji wa majukumu yangu. Mheshimiwa Spika, baada ya maelezo ya utangulizi, naomba sasa kuwasilisha taarifa ya Utekelezaji wa Bajeti ya Mwaka 2022/2023 na Mpango wa Bajeti ya Wizara Mwaka 2023/2024 kwa fungu 99 - Mifugo na Fungu 64 - Uvuvi. SEKTA YA MIFUGO (FUNGU 99) UTEKELEZAJI WA MPANGO NA BAJETI YA WIZARA KWA MWAKA 2022/2023 Maeneo ya Kipaumbele katika Mwaka 2022/2023 Mheshimiwa Spika, katika mwaka 2022/2023 Wizara ilianza kutekeleza Mpango wa Mabadiliko ya Sekta ya Mifugo ili kuchangia ipasavyo katika ukuaji wa uchumi na Pato la Taifa, na kupunguza umaskini. Maeneo ya kipaumbele yaliyozingatiwa yalikuwa: kuimarisha huduma za maji, malisho na vyakula vya mifugo; kuwezesha upatikanaji wa mbegu bora za mifugo; kuimarisha afya ya mifugo; kuboresha huduma za ugani; kuimarisha huduma za utafiti na mafunzo ya taaluma za mifugo; kuimarisha masoko; na kuwezesha uongezaji thamani mazao ya mifugo. Makusanyo ya Maduhuli Mheshimiwa Spika, katika mwaka 2022/2023 Wizara kupitia Fungu 99 ilitarajia kukusanya kiasi cha shilingi 40,100,000,000. Hadi kufikia tarehe Aprili 30, 2023 kiasi cha shilingi 19,932,373,759.75 kimekusanywa sawa na asilimia 49.71 ya lengo la makusanyo kwa mwaka (Kiambatisho Na. 28). Upungufu huu umechangiwa na ukame ulioathiri mifugo, pamoja na kuondolewa kwa baadhi ya tozo katika Kanuni za Magonjwa ya Wanyama (Udhibiti wa Usafirishaji wa Mifugo na Mazao yake) za mwaka 2022 iliyorekebisha tozo ya minada, na Kanuni za Tasnia ya Nyama za mwaka 2011; ili kuhamasisha biashara ya mifugo nchini. Fedha zilizoidhinishwa kwa Ajili ya Matumizi ya Kawaida na Maendeleo 2022/2023 Mheshimiwa Spika, katika mwaka 2022/2023, bajeti iliyoidhinishwa kwa ajili ya matumizi ya Wizara kupitia Fungu 99 ilikuwa jumla ya Shilingi 92,050,824,000. Kati ya fedha hizo Shilingi 21,336,097,000 zilikuwa kwa ajili ya mishahara na Shilingi 23,983,679,000 matumizi mengineyo. Aidha, Shilingi 46,731,048,000 sawa na asilimia 51 zilikuwa kwa ajili ya kutekeleza Miradi ya Maendeleo ambapo Shilingi 46,592,173,000 zilikuwa fedha za ndani na Shilingi 138,875,000 fedha za nje. Matumizi ya Bajeti ya Kawaida na Maendeleo Mheshimiwa Spika, Katika bajeti ya Shilingi 45,319,776,000 zilizotengwa kwa ajili ya matumizi ya kawaida kiasi cha Shilingi 29,621,661,107.24 sawa na asilimia 65.36 kimepokelewa na kutumika hadi kufikia mwezi Machi, 2023. Kati ya fedha hizo, Shilingi 15,418,770,053.26 ni kwa ajili ya Mishahara ya Watumishi wa Wizara (PE) na Shilingi 14,202,891,053.98 ni kwa ajili ya Matumizi Mengineyo (OC). Mheshimiwa Spika, Katika bajeti ya Shilingi 46,731,048,000 zilizotengwa kwa ajili ya kutekeleza miradi ya maendeleo jumla ya Shilingi 27,190,813,815.35 sawa na asilimia 58.36 zimepokelewa na kutumika hadi kufikia mwezi Machi, 2023. Kati ya fedha hizo Shilingi 27,083,938,815.35 ni fedha za ndani na Shilingi 106,875,000 ni fedha za nje. Hali Halisi ya Sekta ya Mifugo Mheshimiwa Spika, katika mwaka 2022/2023, idadi ya mifugo nchini imeongezeka kutoka ng’ombe milioni 35.3 hadi ng’ombe milioni 36.6, mbuzi kutoka milioni 25.6 hadi milioni 26.6 na kondoo kutoka milioni 8.5 hadi milioni 9.1. Pia, kuku wameongezeka kutoka milioni 92.8 hadi milioni 97.9 ambapo kuku wa asili wameongezeka kutoka milioni 42.7 hadi milioni 45.1, kuku wa kisasa kutoka milioni 50.1 hadi milioni 52.8 na nguruwe kutoka milioni 3.4 hadi milioni 3.7 (Kiambatisho Na. 1) . Aidha, ukuaji wa Sekta ya Mifugo kwa mwaka 2021 umefikia asilimia 5.0 na kuchangia asilimia 7.0 kwenye Pato la Taifa. Mheshimiwa Spika, katika mwaka 2022/2023 ng’ombe 2,218,293 na mbuzi/kondoo 2,121,187 wenye thamani ya Shilingi trilioni 1.7 waliuzwa katika minada mbalimbali hapa nchini ikilinganishwa na ng’ombe 2,194,937; mbuzi/kondoo 1,782,010 wenye thamani ya Shilingi trilioni 1.5 waliouzwa katika mwaka 2021/2022. Mheshimiwa Spika, uzalishaji wa nyama umeongezeka kwa asilimia 4.3 kutoka tani 769,966.7 mwaka 2021/2022 hadi tani 803,264.3 mwaka 2022/2023 (Kiambatisho Na. 2). Kati ya hizo, tani 544,983.8 ni za nyama ya ng’ombe; tani 113,781.8 za nyama ya mbuzi na kondoo; tani 96,915.6 za nyama ya kuku na tani 47,583.1 za nyama ya nguruwe. Ongezeko hilo limechangiwa na wafugaji kuhamasika kuvuna mifugo yao na kukua kwa soko la nyama la ndani na nje ya nchi. Aidha, uzalishaji wa nyama ya ng’ombe uliongoza, ukifuatiwa na nyama ya mbuzi na kondoo, kuku na nguruwe kama inavyoonekana kwenye Kielelezo Na.1. Kielelezo Na. 1: Uzalishaji Wa Nyama Nchini, 2022/2023 Chanzo: Wizara ya Mifugo na Uvuvi. Mheshimiwa Spika, katika asilimia 35 ya kaya za watanzania wanaojishughulisha na kilimo, kati yao asilimia 39.3 wanafuga ng’ombe, asilimia 36.2 wanafuga mbuzi, asilimia 13.5 wanafuga kondoo na asilimia 10.9 wanafuga nguruwe. Aidha, asilimia 55.4 ya kaya hizo pia hujishughulisha na ufugaji wa kuku (2019/2020 NSCA). Mheshimiwa Spika, Uzalishaji wa maziwa umeongezeka kutoka lita bilioni 3.4 mwaka 2021/2022 hadi kufikia lita bilioni 3.6 mwaka 2022/2023 sawa na ongezeko la asilimia 5. Vipande vya ngozi milioni 14.1 vimezalishwa mwaka 2022/2023 ikilinganishwa na vipande milioni 13.6 vilivyozalishwa mwaka 2021/2022. Uzalishaji wa mayai umeongezeka kutoka mayai bilioni 4.9 mwaka 2021/2022 hadi bilioni 5.5 mwaka 2022/2023 sawa na ongezeko la asilimia 12.2. Mheshimiwa Spika, uzalishaji wa mayai umeongezeka kutoka mayai bilioni 4.9 mwaka 2021/2022 hadi mayai bilioni 5.5 mwaka 2022/2023 sawa na ongezeko la asilimia 12.2 (Kiambatisho Na. 2). Ongezeko hilo limesababishwa na kuimarika kwa vituo 28 vya kutotolesha vifaranga vya kuku vilivyopo nchini, mashamba 25 ya kuku wazazi, kuongezeka kwa ufugaji wa kuku wa mayai na hatua mbalimabli ambazo zimeendelea kuchukuliwa za kudhibiti uingizaji holela wa vifaranga kutoka nje ya nchi.  Mheshimiwa Spika, uzalishaji wa maziwa umeongezeka kutoka lita bilioni 3.4 mwaka 2021/2022 hadi lita bilioni 3.6 mwaka 2022/2023 sawa na ongezeko la asilimia 5, ambapo kati ya hizo, lita bilioni 2.4 zilitoka kwa ng’ombe wa asili na lita bilioni 1.2 zilitoka kwa ng’ombe wa maziwa (Kiambatisho Na. 2). Aidha, kati ya ng’ombe milioni 36.6 waliopo nchini, ng’ombe wa maziwa ni milioni 1.3. Mheshimiwa Spika, vituo vya kukusanyia maziwa vimeongezeka kutoka 238 mwaka 2021/2022 vilivyokuwa vikikusanya lita milioni 8 kwa mwaka hadi kufikia vituo 246 mwaka 2022/2023 ambavyo vinakusanya takriban lita milioni 68.7 kwa mwaka. Aidha, viwanda vya kusindika maziwa vimeongezeka kutoka 105 mwaka 2021/2022 vilivyokuwa vinasindika lita milioni 77.6 kwa mwaka hadi kufikia 152 mwaka 2022/2023 vinavyosindika lita milioni 77.3 kwa mwaka. Viwanda 47 vilivyoongezeka vina uwezo wa kusindika maziwa kati ya lita 100 hadi 1,000 kwa siku (Kiambatisho Na. 3). Pia, katika kukidhi mahitaji ya soko la maziwa, vibali 605 vya kuingiza maziwa kutoka nje ya nchi vyenye jumla ya lita milioni 11.6 zenye thamani ya shilingi 22,765,482,217.50 vilitolewa. Aidha, TDB (TDB) imeendelea kusimamia, kuratibu na kuendeleza tasnia ya maziwa nchini ambapo jumla ya wafanyabiashara 374 walikaguliwa katika mikoa ya Mwanza, Dodoma, Songwe, Arusha, Kilimanjaro na Dar es Salaam. Mheshimiwa Spika, katika mwaka 2022/2023 jumla ya vipande vya ngozi milioni 14.1 (ng’ombe milioni 4.4, mbuzi milioni 7.2 na kondoo milioni 2.5) vyenye thamani ya Shilingi bilioni 31.1 vimezalishwa ikilinganishwa na vipande milioni 13.6 (ng’ombe milioni 4.2, mbuzi milioni 6.9 na kondoo milioni 2.5) vyenye thamani ya Shilingi bilioni 28.5 vilivyozalishwa mwaka 2021/2022. Ongezeko hilo la uzalishaji wa vipande vya ngozi limechangiwa na wafugaji kuongeza uelewa kuhusu ufugaji wa kisasa na kibiashara wenye kuhamasisha uvunaji wa mifugo kwa wakati kwa ajili ya soko la ndani na nje pamoja na mafunzo yanayoendelea kutolewa kwa wachunaji na wapanga madaraja ya ngozi. Mheshimiwa Spika, kwa mwaka 2022/2023, Mashamba ya kuku wazazi nchini yameongezeka kutoka 24 hadi 25 (Kiambatisho Na.4) yakiwa na uwezo wa kutunza zaidi ya kuku wazazi 1,400,000. Aidha, kwa sasa kuna jumla ya vituo 28 vikubwa vya kutotolesha vifaranga nchini katika mikoa ya Dar es Salaam (9), Iringa (2), Njombe (1), Pwani (11), Kilimanjaro (2), Arusha (1), Mbeya (1) na Mwanza (1) (Kiambatisho Na.5). Marekebisho ya Sera, Sheria na Kanuni Katika Sekta ya Mifugo Marekebisho ya Sera Mheshimiwa Spika, Wizara imeendelea kufanya mapitio ya sera, sheria, kanuni, mikakati na programu mbalimbali za kuendeleza Sekta ya Mifugo nchini. Mapitio ya Sera ya Taifa ya Mifugo ya Mwaka 2006 yamekamilika, ambapo rasimu ya Sera ya Mifugo iliyorekebishwa ipo katika hatua za maamuzi ya Serikali. Maboresho hayo yamefanyika ili kuwezesha Sekta ya Mifugo kufikia malengo yaliyoainishwa kwenye Mpango wa Awamu ya Tatu wa Maendeleo ya Taifa wa Miaka Mitano (FYDP kwa kipindi cha 2021/2022 - 2025/2026; Dira ya Taifa ya Maendeleo (2025); Malengo Endelevu ya Maendeleo (Sustainable Development Goals - SDGs); Mpango Kabambe wa Kuendeleza Sekta ya Mifugo; Mpango wa Mabadiliko ya Sekta ya Mifugo (2022/23-2026/27) na Ilani ya Uchaguzi ya CCM ya mwaka 2020. Sheria na Kanuni Mheshimiwa Spika, Wizara imeendelea kupitia na kufanya marekebisho ya sheria za Sekta ya Mifugo ili kuboresha mazingira ya biashara na kuwezesha ukuaji wa Sekta ya Mifugo ambapo katika mwaka 2022/2023 sheria tisa (9) za Sekta ya Mifugo zimefanyiwa urekebu (revision) kwa ushirikiano na Ofisi ya Mwanasheria Mkuu wa Serikali na sheria hizi zinasubiri kutangazwa kwenye Gazeti la Serikali. Mheshimiwa Spika, katika kuweka mazingira mazuri ya ufanyaji wa biashara ya mifugo na mazao yake, Wizara imefanya marekebisho ya kanuni mbili (2) zilizo chini ya Sheria ya Magonjwa ya Wanyama SURA 156 pamoja na Sheria ya Tasnia ya Nyama SURA 421 ambazo ni; The Animal Diseases (Animal and Animal Products Movement Control) Regulations, GN.No.478C/2022 na The Meat Industry (Location, Design, Construction and Operation of Livestock Markets) (Amendment) Regulations, GN No.516/2022. Pia, Wizara imetangaza maeneo ya malisho kupitia notisi ya Serikali ya Grazing Land and Animal Feed Resources (Delineation of Grazing Lands) Notice GN No. 597/2022 iliyotengenezwa chini ya Sheria ya ”Grazing Land and Animal Feed Resources” SURA 180. Aidha, Wizara imetangaza notisi ya wakaguzi wa Ngozi 101 yenye GN No.285/2023 kupitia Sheria ya Biashara ya Ngozi SURA 120. Mheshimiwa Spika, Wizara imefanya tafsiri ya kanuni mbili (2) kutoka katika lugha ya Kiingereza kwenda lugha ya Kiswahili kwa lengo la kurahisisha uelewa wa Kanuni hizi kwa watumiaji. Kanuni hizo ni The Veterinary Act (Code of Conduct for Veterinary Paraprofessional Assistants) Regulation, GN.No.386/2005 na The Veterinary Act (Code of Professional Conduct and Ethics for Veterinarians and Veterinary Specialist), GN.No.384/2005. Uzalishaji wa Mifugo na Masoko Huduma ya Uhimilishaji Mheshimiwa Spika, katika kuboresha mbari za mifugo hapa nchini Wizara imeendelea kukiimarisha Kituo cha Taifa cha Uhimilishaji (NAIC) kwa kukipatia vitendea kazi ikiwemo mashine za kupima mimba (1), kupima joto wakati wa kuhimilisha (3), kujaza na kuziba mirija ya mbegu (1), kuweka taarifa kwenye mirija (1), Semen extender chupa 140 na mirija ya mbegu ya kupaki mbegu pakiti 250 kwa ajili ya kuzalisha mbegu. Aidha, Wizara imenunua madume bora manne (4) ya mbegu aina ya Brahman moja (1), Ayrshire mawili (2) na Boran moja (1) kwa ajili ya kuongeza uzalishaji wa mbegu. Wizara kupitia kituo cha NAIC imezalisha mbegu dozi 116,558. Mheshimiwa Spika, Wizara imeendelea kuhamasisha matumizi ya teknolojia ya uhimilishaji ambapo katika mwaka 2022/23 hadi Aprili 30, 2023, ng’ombe 60,697 wamehimilishwa hapa nchini kupitia kambi za uhimilishaji ikilinganishwa na ng’ombe 64,463 waliohimilishwa mwaka 2021/2022 (Kiambatisho Na.6). Uhimilishaji umepungua kutokana na uhaba wa malisho kutokana na ukame ulioathiri maeneo mengi ya ufugaji. Ugawaji wa Madume ya Mbegu Mheshimiwa Spika, katika jitihada za kuboresha mbari za ng’ombe ili kuongeza tija katika uzalishaji wa maziwa na nyama, madume bora 366 ya ng’ombe yamenunuliwa na kusambazwa kwa wafugaji kupitia vikundi vya Wafugaji. Madume hayo yamesambazwa katika Halmashauri saba (7) za Chamwino (50), Msalala (50), Maswa (50), Chato (50), Mvomero (40), Mkuranga (50), Buchosa (36) na Mkalama (40). Uzalishaji na Usambazaji wa Mitamba Mheshimiwa Spika, katika mwaka 2022/2023, Wizara imeendelea kuimarisha mashamba ya Serikali ya kuzalisha mitamba kwa kununua ng’ombe wazazi 1,160. Kati ya hao, ng’ombe 1,000 ni aina ya Borani kwa ajili ya Mashamba ya Mabuki (500) na Sao Hill (500). Pia, ng’ombe 160 aina ya Friesian wamenunuliwa kwa ajili ya shamba la Kitulo ili kuongeza uzalishaji na usambazaji wa mitamba bora kwa ajili ya wafugaji na kuongeza uzalishaji wa maziwa na nyama. Aidha, katika jitihada za kuongeza ng’ombe wazazi, jumla ya mitamba 606 imezalishwa na kuongezwa kwenye kundi la ng’ombe wazazi. Vilevile, Wizara imenunua matrekta matatu (3) na mashine za kuvuna malisho 15 (Bailer 5, Hay rakes 5 na Mower 5) kwa ajili ya kuzalisha na kuvuna malisho. Uzalishaji wa Kuku wa Nyama na Mayai  Mheshimiwa Spika, katika mwaka 2022/2023, Wizara imewezesha uwekezaji wa shamba la kuzalisha kuku wazazi halisi (Grandparent Stock) lenye uwezo wa kufuga kuku 60,000 na kuzalisha mayai ya kuku wazazi halisi 40,000 kwa siku. Aidha, uwekezaji huu utapunguza uagizaji wa vifaranga wazazi kutoka nje ya nchi. Mheshimiwa Spika, jumla ya vifaranga 83,845,967 wamezalishwa na kusambazwa nchini. Kati ya hao, vifaranga 64,457,555 ni wa kuku wa nyama, vifaranga 12,424,064 ni wa kuku chotara ambapo kati ya hao Sasso ni 8,286,244 wanaozalishwa na kampuni ya Silverlands Tanzania Ltd, Kuroiler 2,643,043 wanaozalishwa na kampuni ya AKM Glitters, Tanbro 1,494,777 wanaozalishwa na kampuni ya Interchick na vifaranga 6,964,348 ni wa kuku wa mayai. Uzalishaji wa Nguruwe Mheshimiwa Spika, katika mwaka 2022/2023, Wizara kwa kushirikiana na Chama cha Wafugaji wa Nguruwe Tanzania (TAPIFA) imeratibu zoezi la uhimilishaji ili kuondoa changamoto ya koo za nguruwe kuzaliana ndani ya mbari (inbreeding). Hadi kufikia Machi 31, 2023 jumla ya mirija 670 ya mbegu za nguruwe zimehimilishwa na jumla ya nguruwe wa mbegu 196 wameingizwa nchini. Aidha, Wizara imeondoa tozo katika mbegu za nguruwe na nguruwe wa mbegu wanaoingizwa nchini kutoka nje ya nchi. Mheshimiwa Spika, katika mwaka 2022/2023, jumla ya tani 47,583.1 za nyama ya nguruwe zimezalishwa ikilinganishwa na tani 44,420.33 zilizozalishwa mwaka 2021/2022 sawa na ongezeko la asilimia 7.12. Aidha, Wizara inahamasisha wafugaji wa nguruwe kutumia mbegu bora kwa teknolojia ya uhimilishaji. Biashara ya Mifugo na Mazao Yake  Biashara ya Mifugo Mheshimiwa Spika, hadi kufikia Machi 31, 2023, jumla ya ng’ombe 2,218,293 na mbuzi/kondoo 2,121,187 wenye thamani ya Shilingi trilioni 1.74 waliuzwa katika minada mbalimbali hapa nchini ikilinganishwa na ng’ombe 2,194,937; mbuzi/kondoo 1,782,010 wenye thamani ya Shilingi trilioni 1.5 waliouzwa katika mwaka 2021/2022. Ongezeko la idadi ya mifugo iliyouzwa minadani limetokana na mahitaji mbalimbali ikiwemo nyama katika soko la ndani na nje ya nchi pamoja na hamasa ya uvunaji wa mifugo. Tasnia ya Ngozi Mheshimiwa Spika, katika mwaka 2022/2023, Wizara kwa kushirikiana na wadau wa tasnia ya ngozi imeendelea kusimamia biashara na ubora wa ngozi kwa kusajili na kutoa leseni kwa maghala 17 ya ngozi kwa kampuni za wafanyabiashara wanaosafirisha ngozi kwenda nje ya nchi. Mheshimiwa Spika, katika kutekeleza jukumu la kusimamia uzalishaji na ubora wa ngozi na biashara yake kwa kuzingatia Sheria ya Biashara ya Ngozi Na. 18 ya mwaka 2008, kila Mkoa na Halmashauri zake wameelekezwa kuwa na wataalam wa kusimamia uzalishaji, uhifadhi na biashara ya ngozi, ambao wameteuliwa kwa mujibu wa Sheria ya Biashara ya Ngozi. Katika mwaka 2022/2023, Wizara imeteua wakaguzi wa ngozi 101 kutoka mikoa 13 na kukamilisha idadi ya wakaguzi 214 kwa mikoa yote 26 kwa ajili ya kusimamia uzalishaji, ubora wa ngozi na biashara ya ngozi zinazozalishwa hapa nchini. Mheshimiwa Spika, hadi kufikia Aprili 30, 2023, jumla ya vipande vya ngozi 748,009 vyenye uzito wa kilo 3,591,396 (ng’ombe vipande 748,009) vyenye thamani ya shilingi bilioni 5.50 viliuzwa nje ya nchi katika nchi za Nigeria, Ghana, Togo na Pakistan ikilinganishwa na vipande vya ngozi 1,630,740 (ng’ombe vipande 1,367,405, mbuzi 236,683 na punda 26,652) vyenye uzito wa kilo 7,370,533 vyenye thamani ya shilingi bilioni 10.1 vilivyouzwa nje ya nchi katika nchi za Ghana, Nigeria, Uganda, Togo, China, Italy, Afrika Kusini na Pakistan mwaka 2021/2022. Aidha, mauzo ya ngozi kwenda nje ya nchi yameshuka kwa sababu asilimia 96 ya ngozi huuzwa katika nchi ya Nigeria ambayo ilikuwa na uchaguzi. Hivyo, wafanyabiashara walisimama kusafirisha ngozi kwenda Nigeria. Mheshimiwa Spika, Viwanda vya ngozi vya ACE Leather na Himo Tanneries vinaendelea na usindikaji wa ngozi ambapo kiwanda cha Himo Tanneries kinasindika wastani wa vipande vya ngozi ya ng’ombe 73,000 na mbuzi 182,500 kwa mwaka na ACE Leather kinasindika wastani wa vipande vya ngozi 3,600 za mbuzi na 27,000 za ng’ombe kwa mwaka. Aidha ngozi zilizosindikwa hadi hatua ya mwisho zinauzwa kwenye kiwanda cha Kilimanjaro International Leather na wajasiliamali wadogo wanaotengeneza bidhaa za ngozi. Mheshimiwa Spika, katika mwaka 2022/2023 jumla ya jozi za viatu 2,927,500 zimezalishwa ikilinganishwa na jozi 2,855,600 zilizozalishwa mwaka 2021/2022. Ongezeko hilo limetokana na kuanza kwa uzalishaji wa kiwanda cha Open Sanit kilichopo Dar es Salaam na viwanda 150 vya wajasiriamali wadogo na wa kati (SMEs) vinavyotengeneza bidhaa za ngozi pamoja na ongezeko la upatikanaji wa ngozi bora (Kiambatisho Na.7). Ujenzi wa Minada na Udhibiti wa Biashara ya Mifugo na Mazao yake Mheshimiwa Spika, katika mwaka 2022/2023, Wizara imejenga minada 19 na kukarabati minada minne (4) ili kuboresha mazingira ya biashara ya mifugo na kuongeza mapato ya Serikali. Aidha, ukarabati na ujenzi upo katika hatua mbalimbali. Ili kuwezesha wafugaji kupata bei inayoendana na thamani halisi ya mifugo, Wizara imenunua na kusambaza mizani 82 kwenye minada ya awali. Hatua hii itahamasisha wafugaji kunenepesha mifugo yao ili kupata uzito mkubwa na hatimaye bei nzuri. Mheshimiwa Spika, katika mwaka 2022/2023, Wizara imeendelea kusimamia vituo sita (6) vya utoaji huduma kwa wafanyabiashara wa mifugo na kudhibiti utoroshaji wa mifugo katika maeneo ya Handeni (Ndelema), Monduli (Makuyuni), Busega (Lamadi), Buhigwe (Mnanila), Misenyi (Kyaka), na Momba (Tunduma). Pia, vituo hivyo vimepatiwa vitendea kazi zikiwemo mashine za POS kwa ajili ya kuhakiki taarifa za usafirishaji wa mifugo na bidhaa zake. Rasilimali za Malisho, Vyakula na Maji kwa Mifugo Malisho, Vyakula na Maji kwa Ajili ya Mifugo Mheshimiwa Spika, katika mwaka 2022/2023, Wizara kwa kushirikiana na Mamlaka za Serikali za Mitaa (MSM) imeendelea kuimarisha upatikanaji wa maji kwa ajili ya mifugo ambapo bwawa la Kimambi (Liwale) lenye ujazo wa lita milioni 95 na Matekwe (Nachingwea) lenye ujazo wa lita millioni 102 yamejengwa, na bwawa moja (1) la Mhanga (Itigi) lenye ujazo wa lita milioni 54 limekarabatiwa. Aidha, Wizara imekamilisha ujenzi wa kisima kirefu cha Lwami katika Wilaya ya Mwanga na kuendelea na ujenzi wa mabwawa 11 na visima virefu vitatu (3) katika Halmashauri za Wilaya mbalimbali nchini. Mheshimiwa Spika, katika mwaka 2022/2023, Wizara kwa kushirikiana na ORTAMISEMI imetambua na kuyasajili maeneo 77 ya malisho yenye jumla ya hekta 994,827.29 kutoka kwenye Halmashauri 8 za Wilaya za Mwanga, Tanganyika, Mvomero, Kiteto, Mbulu, Simanjiro, Longido na Karatu. Aidha, maeneo hayo yametangazwa kwenye Gazeti la Serikali kwa G.N 597 ya tarehe 7/10/2022. Vile vile, Wizara kwa kushirikiana na Tume ya Taifa ya Mipango ya Matumizi ya Ardhi imetenga jumla ya hekta 195,028.29 za maeneo ya malisho katika Halmashauri za Wilaya 14 na hivyo kufanya maeneo ya malisho yaliyotengwa kufikia hekta 3,384,485.54 kutoka hekta 3,189,456.94 mwaka 2021/2022 (Kiambatisho Na.8 na 9). Mheshimiwa Spika, ili kuongeza upatikanaji wa malisho na mbegu za malisho, katika mwaka 2022/2023 mashamba mawili (2) ya kuzalisha mbegu za malisho na malisho yameimarishwa kwa kuyapatia vitendea kazi vikiwemo hay bailer mbili (2), hay rake mbili (2) na mower tatu (3). Aidha, katika mwaka 2022/2023 mashamba ya Wizara na taasisi zake yamezalisha mbegu bora za malisho kilo 22,691.65 ikilinganishwa na mwaka 2021/2022 ambapo uzalishaji ulikuwa jumla ya kilo 4,481.90. Pia, jumla ya marobota 248,209 ya hei yamevunwa kutoka katika mashamba ya Serikali na binafsi ambapo mashamba ya Serikali yamezalisha jumla ya marobota 130,132 na mashamba binafsi yamezalisha marobota 118,077. Ongezeko la uzalishaji wa mbegu na malisho katika mashamba ya Serikali na taasisi limetokana na ongezeko la uwekezaji wa mashine, zana na vifaa shamba. Mheshimiwa Spika, katika mwaka 2022/2023 Wizara kwa kushirikiana na Mamlaka za Serikali za Mitaa (MSM) imeanzisha mashamba darasa 100 ya malisho yenye ukubwa wa ekari 520 katika Halmashauri 44. Katika utekelezaji wa mpango huo, Serikali imenunua mbegu tani 8.56 ambazo zimesambazwa kwenye Mamlaka za Serikali za Mitaa (MSM) na wafugaji binafsi. Lengo la mpango huu ni kuwafundisha kwa vitendo wafugaji namna ya kulima, kupanda, kutunza, kuvuna na kuhifadhi malisho na mbegu. Mheshimiwa Spika, uzalishaji wa vyakula vya mifugo vilivyosindikwa umeongezeka kutoka tani 1,380,000 mwaka 2021/2022 hadi tani 1,580,000 mwaka 2022/2023. Ongezeko la uzalishaji huu limetokana na Serikali kuendelea kuhamasisha na kuweka mazingira wezeshi ya uwekezaji kwa Sekta Binafsi ili kukabili ongezeko la mahitaji ya vyakula vya mifugo. Aidha, viwanda vipya 22 vya kuzalisha vyakula vya mifugo vimesajiliwa katika mikoa 8 ya Arusha (4), Kilimanjaro (3), Dar es Salaam (4), Morogoro (2), Iringa (3), Mbeya (1), Pwani (3) na Shinyanga (2) na kufanya viwanda vya kuzalisha vyakula vya mifugo kuongezeka kutoka 199 mwaka 2021/2022 hadi 221 mwaka 2022/2023. (Kiambatisho Na. 10). Mheshimiwa Spika, ili kuongeza ufanisi katika utendaji kazi na kuboresha ubora na usalama wa vyakula vya mifugo, Wizara kwa kushirikiana na Mamlaka za Serikali za Mitaa imetoa mafunzo kuhusu mfumo wa Utoaji wa Vibali vya Kielektroniki (MIMIS) kwa wakaguzi 212 wa rasilimali za vyakula vya Mifugo katika mikoa 26 nchini; na kuwezesha kukagua maeneo 221 ya kuzalisha, 364 ya kuuza na 73 ya kuhifadhi rasilimali za vyakula vya mifugo. Vilevile, maeneo mapya 22 ya kuzalisha Vyakula vya mifugo yamesajiliwa katika mikoa 8 ya Arusha (4), Kilimanjaro (3), Dar es Salaam (4), Morogoro (2), Iringa (3), Mbeya(1), Pwani (3) na Shinyanga (2) (Kiambatisho Na. 11) . Ushirikishwaji wa wadau katika uendelezaji wa maeneo ya malisho Mheshimiwa Spika, katika kuhakikisha maeneo ya malisho yaliyotengwa kwenye vijiji yanaendelezwa, Wizara kwa kushirikiana na Wadau mbalimbali kama vile UCRT, WWF na TPWF ilitoa mafunzo kwa viongozi 65 na wafugaji 1,603 wa vijiji 42 katika Halmashauri za Mbulu na Longido ambapo walipewa elimu kuhusu upatikanaji, uendelezaji na usimamizi wa maeneo ya malisho na kupatiwa nakala 102 za Mwongozo wa Malisho kwa rejea. Mheshimiwa Spika, Wizara kwa kushirikiana na Shirika la Tanzania People and Wildlife (TPW) imetoa mafunzo kwa Kamati 50 za usimamizi wa maeneo ya malisho katika vijiji 61 na kufanya tathmini, usimamizi na uendelezaji wa maeneo ya malisho kwa kushirikiana na vijiji vilivyopo katika Wilaya za Simanjro (3), Babati Vijijini (5), Monduli (22), Ngorongoro (2), Longido (25), Same (2) na Mwanga (2); ambapo jumla ya hekta 2,136.33 (Ekari 5,279) zimeondolewa vichaka na kazi ya kuzuia mmomonyoko wa udongo kwenye makorongo 383 imefanyika. Mheshimiwa Spika, Wizara kwa kushirikiana na Mradi wa AgriResult Tanzania imewaunganisha wazalishaji wa malisho ya mifugo kwenye mpango wa ruzuku (Dola za Kimarekani 21 kwa kilo 470 za malisho zitakazozalishwa na kuuzwa) ambapo jumla ya dola za Marekani 223,000 zimepatikana kwa ajili ya kutoa ruzuku hiyo. Mpango huu unatekelezwa katika mikoa ya Dar es Salaam, Pwani, Morogoro, Iringa, Tanga, Arusha na Singida kwenye eneo lenye ukubwa wa ekari 1,795. Aidha, kupitia mpango huu kilo 5,000 za mbegu ya malisho aina ya mtama lishe (Sugar graze) zimeingizwa kutoka nje ya nchi kwa ajili ya uzalishaji wa malisho. Jitihada za Kuendeleza Eneo la Msomera Mheshimiwa Spika, katika kuunga mkono juhudi za Serikali za kuendeleza eneo la wafugaji la Msomera, Wizara imetekeleza yafuatayo:- kupima na kutenga vitalu vya ufugaji 112 vyenye ukubwa wa hekta 100 kila kimoja kutoka kwenye eneo lenye ukubwa wa hekta 22,746.94 lililotengwa kwa ajili ya malisho; kujenga bwawa la maji, kujenga majosho sita (6) na kukarabati moja (1); kuhimilisha ng’ombe 1,252; kuanzisha mashamba darasa manne (4) yenye ukubwa wa ekari 10 kila moja na kuyapatia mbegu za malisho kilo 280; kusambaza mbegu za malisho kilo 110 kwa wafugaji binafsi; kusaidia uhamishaji wa mifugo 13,937 kutoka Pori Tengefu la Loliondo kwenda Msomera; kuunda ushirika wa wafugaji; kufundisha usindikaji mdogo na biashara ya maziwa ili biashara ianze; kusaidia ushirika kuweka mifumo ya usimamizi wa maeneo ya malisho yaliyopimwa, majosho na mabwawa; na kuweka duka la pembejeo. Utatuzi wa migogoro baina ya wafugaji na watumiaji wengine wa ardhi Mheshimiwa Spika, Wizara imeendelea kushiriki katika utatuzi wa migogoro baina ya wafugaji na watumiaji wengine wa ardhi ambapo, katika mwaka 2022/2023 jumla ya migogoro 55 inayohusu wafugaji na maeneo ya hifadhi, wakulima, vyanzo vya maji, uvamizi wa maeneo ya Serikali na taasisi na ranchi za NARCO imepokelewa. Wizara kwa kushirikiana na Wizara za Kisekta imefanikiwa kutatua jumla ya migogoro 13 katika mikoa 10 ya Arusha, Dodoma, Kagera, Kigoma, Kilimanjaro, Morogoro, Rukwa, Singida, Tabora na Tanga (Kiambatisho Na.12). Ustawi wa Wanyama Mheshimiwa Spika, katika kipindi cha mwaka 2022/2023, Wizara imetoa elimu ya ustawi wa wanyama kwa wadau 3,200 hususan kuzingatia Sheria ya Ustawi wa Wanyama SURA 154 na kanuni zake kupitia mikutano ya hadhara. Aidha, elimu imetolewa kupitia vipindi 52 vya runinga na 65 vya radio mtawalia. Aidha, Wizara iliratibu mikutano minne ya wadau wa ustawi wa wanyama, ilikuwa mwenyeji wa mkutano mkubwa wa ustawi na maendeleo ya punda kwa nchi 17 za Afrika na kuendeleza ustawi wa punda kwa kushirikiana na Taasisi za ASPA, Brooke East Africa, BEA na NFA. Utambuzi, Usajili na Ufuatiliaji wa Mifugo Mheshimiwa Spika, katika kipindi cha mwaka 2022/2023, Wizara kwa kushirikiana na Sekta binafsi imeendelea kutekeleza Sheria ya Utambuzi, Usajili na Ufuatiliaji wa Mifugo Na. 19 ya mwaka 2008 kwa kutumia hereni za kielektroniki. Hadi kufikia Oktoba 30, 2022, jumla ya mifugo 5,292,738 ambao ni ng'ombe 4,460,354, punda 66,863, mbuzi 513,729 na kondoo 251,792 wametambuliwa na kusajiliwa kwenye mfumo wa utambuzi. Aidha, tarehe 3 Novemba, 2022 Serikali ilisitisha zoezi la Utambuzi wa mifugo kwa muda ili kurekebisha kasoro zilizojitokeza hapo awali. Huduma ya Afya ya Mifugo Udhibiti wa Magonjwa ya Mifugo Mheshimiwa Spika, Wizara imeendelea kudhibiti magonjwa 13 ya kipaumbele ambayo ni kikwazo katika uzalishaji na biashara ya mifugo na mazao yake (Kiambatisho Na.13). Magonjwa hayo yanaathiri wanyama na baadhi ya magonjwa hayo huambukiza binadamu kutokea kwa wanyama. Katika mwaka 2022/2023, Wizara kwa kushirikiana na wadau mbalimbali imeendelea kutekeleza mikakati ya kudhibiti magonjwa ya mifugo yaenezwayo na wadudu ambapo masuala mbalimbali yametekelezwa kama ifuatavyo: - Jumla ya Halmashauri 172 zimegawiwa dawa za kuogesha mifugo lita 52,560 kwa ajili ya majosho 2,644 na mashamba ya kuzalisha mitamba na Taasisi zilizo chini ya Wizara ili kuogesha mifugo; Jumla ya majosho 257 yenye thamani ya Shilingi 5,903,441,000 yanajengwa katika Mamlaka 83 za Serikali za Mitaa (Kiambatisho Na.14);  Hadi kufikia Aprili 30, 2023, jumla ya michovyo 1,040,762,493 (ng’ombe ni 500,572,121 mbuzi 223,982,134, kondoo 250,774,038 na Punda 65,434,200) ya kuogesha mifugo imefanyika ikilinganishwa na michovyo 446,997,857 iliyofanyika katika kipindi kama hicho mwaka 2022 Mheshimiwa Spika, katika mwaka 2022/2023, Wizara kwa kushirikiana na wadau mbalimbali imeendelea na udhibiti wa magonjwa ya mifugo ya mlipuko kwa kutekeleza yafuatayo: - Kuwezesha upatikanaji na usambazaji wa chanjo za mifugo dozi 679,827,610 za magojwa mbalimbali ya kipaumbele zikiwemo dozi 160,584,610 zilizozalishwa nchini (dozi 51,034,610 kutoka TVI, dozi 46,300,000 kutoka NOVABI, na dozi 63,250,000 Hester Biosciences Africa Limited). Aidha, jumla ya dozi 519,243,000 ziliingizwa kutoka nje ya nchi kufikia Aprili 22, 2023; Jumla ya dozi 243,365,631 za chanjo zimetumika kuchanja jumla ya mbuzi na kondoo 3,613,061 dhidi ya Ugonjwa wa Sotoka ya Mbuzi na Kondoo (PPR); ng’ombe 5,673,213 dhidi ya Ugonjwa wa Homa ya Mapafu ya Ng’ombe (CBPP) na ng’ombe 332,795 dhidi ya Ugonjwa wa Miguu na Midomo (FMD) ikilinganishwa na dozi 223,592,415 za chanjo zilizotolewa mwaka 2021/2022; na Jumla ya dozi 229,051,500 zimetumika kuchanja kuku dhidi ya ugonjwa wa mdondo/kideri, kati ya hizo dozi 70,217,433 ni za matone na dozi 158,834,067 za kuchanganya na maji (Lasota) ikilinganishwa na dozi 201,497,319 zilizotumika kuchanja kuku dhidi ya ugonjwa wa mdondo mwaka 2021/2022, ambapo kati ya hizo dozi 68,481,856 zilikuwa ni za matone na dozi 133,015,463 za kuchanganya na maji (Lasota). Mheshimiwa Spika, katika mwaka 2022/2023 Wizara kwa kushirikiana na Shirika la Chakula na Kilimo la Umoja wa Mataifa (FAO), Shirika la Afya Duniani (WHO), Mamlaka za Serikali za Mitaa na wadau wengine imeendelea kutumia Dhana ya Afya Moja katika kukabiliana na magonjwa ya wanyama yanayoathiri binadamu kwa kutekeleza yafuatayo:- Ng’ombe 1,914,372, mbuzi 891,338 na kondoo 316,021 walichanjwa dhidi ya Ugonjwa wa Kimeta katika mikoa minne (4) ya Arusha, Songwe, Manyara na Kilimanjaro; Mitamba 34,200 imechanjwa dhidi ya Ugonjwa wa Kutupa Mimba katika Wilaya za Arusha, Karatu, Babati na Dodoma; Matukio 107 ya Ugonjwa wa Kichaa cha Mbwa yalifuatiliwa katika Mikoa ya Tabora, Iringa, Singida, Dodoma, Rukwa, Arusha, Lindi, Morogoro, Kigoma, Shinyanga na Pwani. Aidha, jumla ya mbwa 1,424,513 na paka 114,618 walichanjwa dhidi ya Ugonjwa wa Kichaa cha Mbwa kupitia kampeni mbalimbali ikiwemo Siku ya Kichaa cha Mbwa Duniani inayoadhimishwa tarehe 28 Septemba kila mwaka. Kuimarisha Uchunguzi na Upatikanaji wa Taarifa za Magonjwa ya Mifugo Mheshimiwa Spika, matukio ya magonjwa ya mifugo ya mlipuko yamepungua kutoka 376 katika mwaka 2021/2022 hadi 247 mwaka 2022/2023 sawa na punguzo la asilimia 34. Aidha, katika mwaka 2022/2023 jumla ya mifugo 357,234 iliripotiwa kuugua ikiwemo ngómbe 268,756, mbuzi 63,745, kondoo 24,733 na nguruwe 391 ambapo mifugo 23,503 ilikufa kutokana na magonjwa ikiwemo ngómbe 9,838, mbuzi 10,511 kondoo 2,579 na nguruwe 300. Matukio ya magonjwa yamepungua ikilinganishwa na mifugo 501,301 iliyougua katika mwaka 2021/2022 ikiwemo ng’ombe 458,112 mbuzi 26,121, kondoo 16,241 na nguruwe 575 ambapo mifugo 243,112 ilikufa kutokana na magonjwa (Kiambatisho 15). Mheshimiwa Spika, Wizara kwa kushirikiana na FAO imetoa mafunzo ya ufualitiaji wa magonjwa ya wanyama (In Service Applied Veterinary Epidemiology Training–ISAVET) kwa maafisa mifugo 25. Vilevile, mafunzo ya matumizi ya simu katika kukusanya na kutoa taarifa za matukio ya magonjwa ya mifugo (EMA-)wa watalaam 180 kutoka katika wilaya 6 yalitolewa. Ukaguzi wa Mifugo na Mazao yake na Kulinda Afya ya Jamii Mheshimiwa Spika, ili kulinda afya ya jamii dhidi ya madhara yanayotokana na magonjwa yanayoambukiza kutoka kwa wanyama kwenda kwa binadamu, katika mwaka 2022/2023 Wizara imefanya ukaguzi wa mifugo 7,234,601 (ng’ombe 722,319 mbuzi 416,945, kondoo 161,448, nguruwe 185,656 na kuku 5,748,233). Aidha, jumla ya ng’ombe 9,294, pamoja na mbuzi na kondoo 20,478 walikaguliwa na kusafirishwa nje ya nchi. Vilevile, mifugo 6,837 wakiwemo ng’ombe 3,211 na mbuzi na kondoo 3,626 walikaguliwa na kuingizwa nchini kwa ajili ya mbegu bora. Mheshimiwa Spika, katika mwaka 2022/2023, mayai ya kutotolesha kuku wazazi trei 61,074 zilisafirishwa nje ya nchi na trei 6,480 ziliingizwa nchini; mirija 14,330 ya mbegu za ng’ombe na bags 10 za nguruwe ziliingizwa ndani ya nchi. Pia, tani 702.4 za mazao mengine ya mifugo ikiwemo pembe za ng’ombe na kwato zilisafirishwa nje ya nchi. Baraza la Veterinari Tanzania Mheshimiwa Spika, katika mwaka 2022/2023, Wizara kupitia Baraza la Veterinari Tanzania, imefanya ukaguzi wa vituo 2,110 vya kutolea huduma za afya ya wanyama katika Halmashauri 121. Aidha, vyuo sita (6) vya mafunzo ya afya na uzalishaji wa wanyama vya CANRE (Dar es Salaam), Chuo cha Kilimo Sokoine (SUA) (Morogoro), COPE Mahinya (Ruvuma), Kaole (Pwani) Hagafilo (Njombe) na Boligaram (Dar es Salaam) vimekaguliwa. Ukaguzi huo umebainisha umuhimu wa kuimarisha mafunzo ya vitendo kwa wanavyuo ili wawe na weledi wa kutosha. Mheshimiwa Spika, katika mwaka 2022/2023 wapo Madaktari 1,079 wa Mifugo waliosajiliwa na Baraza la Veterinari Tanzania. Kati ya hao, wanaume ni 974 na wanawake ni 105. Pia, wataalam wasaidizi wa afya ya wanyama 193 wameandikishwa na kuorodheshwa na kufanya idadi yao kufikia 5,041 ambapo kati yao wanaume ni 3,419 na wanawake ni 1,622. Aidha, leseni 7 zimetolewa kwa wakaguzi wa nyama, tatu (3) kwa wahimilishaji na tatu (3) kwa wataalam wa maabara na kufanya wakaguzi wa nyama kufikia 911, wahimilishaji 81 na wataalam wa maabara 73. Pia, vituo 96 vya kutolea huduma za afya ya wanyama vilisajiliwa na kufanya jumla ya vituo vilivyosajiliwa kufikia 2,345. Mheshimiwa Spika, katika mwaka 2022/2023, Wizara kupitia Baraza la Veterinari linaendelea kusimamia mafunzo ya uanagenzi kwa wahitimu wa shahada ya udaktari wa Wanyama. Aidha, jumla ya madaktari wa Wanyama wahitimu 109 wanaendelea na mafunzo hayo katika vituo 68 vilivyopo katika maeneo mbalimbali ndani na nje ya Nchi (Kiambatisho Na 16). Pia, mitihani ya kuandikishwa imefanyika kwa wahitimu 1,272 wa stashahada ya afya na uzalishaji wa Wanyama kwa ajili ya kupata sifa ya kuandikishwa na kuweza kutoa huduma za afya ya mifugo. Ugani, Utafiti na Mafunzo Huduma za Ugani wa Mifugo Mheshimiwa Spika, Wizara inaendelea kujenga mazingira wezeshi kwa Maafisa Ugani ambapo katika mwaka 2022/2023 imenunua jumla ya Pikipiki 1,200 kwa ajili ya Maafisa Ugani wa ngazi ya Kata, Vijiji na Mitaa. Pia, Wizara imenunua magari 13 yakiwemo Toyota Hard Top (2) na Toyota Double Cabin (11) yatakayosambazwa katika ngazi ya Wizara na Sekretarieti za Mikoa kwa ajili ya kuimarisha utoaji wa huduma za ugani. Mheshimiwa Spika, Katika mwaka 2022/2023 Wizara ilipanga kutoa Mafunzo rejea kwa Maafisa Ugani 800 ambapo hadi kufikia Aprili 30, 2023, jumla ya maafisa ugani 515 walipatiwa mafunzo wakiwemo 28 wawakilishi kutoka Sekta Binafsi na 487 kutoka Sekretarieti za Mikoa na Mamlaka ya Serikali za Mitaa. Mafunzo hayo yalifanyika katika kanda zote nane (8) za Kati; Nyanda za Juu Kusini; Ziwa Magharibi; Ziwa Mashariki; Magharibi; Kaskazini; Mashariki; na Kusini ambapo jumla ya Mikoa 26 na Halmashauri 119 zimefikiwa. Mheshimiwa Spika, katika kukabiliana na upungufu wa huduma za ugani katika Sekretarieti za Mikoa na Mamlaka za Serikali za Mitaa, Wizara inaendelea kuimarisha matumizi ya Mifumo ya TEHAMA ili kuwezesha wafugaji wengi kupata huduma kwa wakati. Hadi kufikia Aprili 30, 2023 jumla ya maafisa ugani 3,018 kati ya 3,201 wamesajiliwa katika mfumo wa TEHAMA wa utoaji wa huduma za Ugani wa M- Kilimo. Mheshimiwa Spika, katika mfumo huo, Maafisa Ugani na Wafugaji wamewezeshwa kuwasiliana kwa njia ya ujumbe mfupi wa maneno kupitia rejista ya mtandaoni iitwayo call sheet. Aidha, Mafunzo maalum ya Matumizi ya mfumo wa M-Kilimo na Ugani Kiganjani (Digital Agricultural Service Portifolio) yametolewa kwa maafisa Mifugo 36 wa Sekterariet za Mikoa. Lengo la mafunzo hayo ni kuendelea kutoa elimu na kusajili Maafisa ugani na Wafugaji katika Mfumo wa M-Kilimo waliopo katika Mikoa yao. Mheshimiwa Spika, Wizara imeendelea kuwajengea uwezo wafugaji kupitia uanzishwaji wa mashamba darasa ya mifugo. Jumla ya Vikundi 25 vimebainishwa na kufanyiwa tathmini ya kuanzisha Mashamba Darasa ya Ufugaji kuku kutoka katika mikoa ya Kilimanjaro (7), Ruvuma (7), Simiyu (4) na Shinyanga (7). Pia, Wizara inaendelea na utekelezaji wa uanzishwaji wa mashamba darasa ya kuku katika Halmashauri za Songea (3) na Maswa (3) ambapo taratibu za ununuzi wa vifaranga 18,000 kwa ajili ya vikundi (6) katika Halmashauri hizo umekamilika. Mheshimiwa Spika, Wizara kwa kushirikia na wadau wa sekta imeendelea kusambaza teknolojia za ufugaji bora, uzalishaji, usindikaji wa mazao yatokanayo na mifugo, hifadhi ya malisho pamoja na upatikanaji wa masoko kupitia maonesho na maadhimisho mbalimbali. Aidha, hadi kufikia mwezi Machi 31, 2023 jumla ya wadau 60,504 wamefikiwa wakiwemo 23,471 kupitia maonesho ya Kimataifa ya Biashara Saba Saba, 34,195 Nane Nane na 2,838 Maadhimisho ya Siku ya Chakula Duniani. Pia, jumla ya vipeperushi 8,685 na vitabu 429 vya ufugaji bora vimechapishwa na kusambazwa kwa wadau. Uratibu wa Utafiti na Mafunzo ya Mifugo  Mheshimiwa Spika, katika mwaka 2022/2023, Wizara imeendelea kusimamia shughuli za Utafiti wa Mifugo nchini ambapo imefanya tathmini katika vituo vya Utafiti vya Taasisi ya Utafiti wa Mifugo Tanzania (TALIRI) kwa kutembelea vituo hivyo (7) na Taasisi binafsi (11) zinazofanya utafiti unaohusiana na Mifugo nchini. Lengo la tathmini hiyo lilikuwa kubaini tafiti mbalimbali zinazofanyika pamoja na uzingatiwaji wa Sheria, Kanuni, Miongozo na utekelezaji wa Agenda ya Utafiti wa Mifugo nchini ya mwaka 2020-2025. Mheshimiwa Spika, katika mwaka 2022/2023, Wizara imefanya tathmini katika vyuo nane (8) vya Mafunzo ya Mifugo vya Wakala ya Mafunzo ya Mifugo LITA na vyuo tisa (9) vya binafsi iliyolenga kubaini uzingatiaji wa mitaala ya Wizara, uwiano wa wakufunzi na wanafunzi na miundombinu ya kufundishia na kujifunzia. Tathmini hiyo ilibaini kuwa vyuo hivyo vinazingatia mitaala na miongozo. Pia, tathimini imefanyika katika chuo kipya cha Borigarum Agriculture Technical College kilichopo Kigamboni Jijini Dar es Salaam kinachotoa mafunzo ya fani za mifugo iliyopelekea Chuo hicho kupatiwa idhini ya kutumia mitaala ya Wizara. Mheshimiwa Spika, Wizara imeratibu upatikanaji wa wanafunzi 13 kutoka Vyuo vya Serikali na wanafunzi 54 kutoka vyuo binafsi vya mifugo kwenda nchini Israel kwa ajili ya mafunzo ya utarajali wa mifugo (Internship programme). Mafunzo hayo yamekuwa chachu kwa vijana kupata nafasi nzuri ya kujifunza zaidi kwa vitendo, teknolojia na bidii ya kazi. Mheshimiwa Spika, Serikali kupitia Wizara imeanzisha vituo nane (8) vya uwekezaji vya vijana vyenye uwezo wa kuchukua jumla ya vijana 240 kwa mwaka. Lengo ni kuwawezesha vijana kupata uzoefu katika kuanzisha na kuendesha miradi ya ufugaji kibiashara, kukabiliana na changamoto ya upatikanaji wa mazao bora ya mifugo, malighafi kwa ajili ya viwanda nchini na kuongeza fursa ya kujiajiri. Hadi kufikia mwezi Machi, 2023 jumla ya vijana 238 wakiwemo wa Kike 71 na wa kiume 167 wamesajiliwa katika vituo Atamizi vya LITA (6) na TALIRI (2). Vilevile, jumla ya ng’ombe 2,222 wamenunuliwa kwa ajili ya utekelezaji wa mpango huo ambapo kila mnufaika amepatiwa ng’ombe kumi (10) wa kuwanenepesha na kuwauza kila baada ya miezi mitatu kwa awamu tatu kwa mwaka hadi kuhitimu. Taasisi Zilizo Chini ya Sekta ya Mifugo Kampuni ya Ranchi za Taifa (NARCO) Mheshimiwa Spika, ili kuimarisha utendaji wa NARCO, Wizara imeanza kutekeleza Mpango wa mabadiliko wa miaka mitatu (2022/2023 hadi 2024/2025) wenye vipengele vitano ambavyo ni:- uboreshaji wa Mbari za Mifugo; uendelezaji wa malisho na vyakula vya mifugo; unenepeshaji wa mifugo; Skimu za unenepeshaji kupitia vijana na wanawake; na uendelezaji wa masoko. Aidha, utekelezaji wa maeneo hayo umehusisha uwekezaji wa Shilingi bilioni 4.6 zilizotengwa kutoka serikalini kwa ajili ya ununuzi wa ng’ombe wazazi 1,000, matrekta manne (4), Tela nne (4), Beila tatu (3), Reki moja (1) na kuchimba visima virefu 7 katika ranchi za Kongwa, Mzeri na Ruvu. Uwekezaji huu utaiwezesha NARCO kutumia maeneo yake kikamilifu na kuongeza tija. Aidha, katika mwaka 2022/2023 marobota 38,200 ya malisho yamezalishwa na nyama (Kongwa beef) tani 159.2 zimezalishwa na kuuzwa. Mheshimiwa Spika, kazi nyingine zilizotekelezwa na NARCO ni pamoja na kuzalisha ndama 1,958; kusambaza ng’ombe aina ya borani 100 kwa ajili ya kuboresha kosaafu za mifugo; kununua ng’ombe 214; kuzalisha na kuuza nyama ‘’Kongwa beef’’’ tani 159.2; kunenepesha na kuchinja ng’ombe 1,592; kufyeka na kuondoa vichaka ekari 1,000 katika Ranchi za Kongwa (ekari 700), Ruvu (ekari 100) na West Kilimanjaro (ekari 200) kwa ajili ya kuruhusu ukuaji wa malisho; kuzalisha jumla ya robota 38,200 za malisho ikilinganishwa na robota 2,386 zilizozalishwa katika kipindi cha mwaka 2021/2022; kutoa ushauri wa kitaalamu kwa wafugaji 272 katika vijiji vinavyozunguka Ranchi za NARCO; na jumla ya wanafunzi 304 kutoka katika Vyuo vya Mafunzo ya Mifugo wamepatiwa mafunzo kwa vitendo. Bodi ya Nyama Tanzania Mheshimiwa Spika, katika 2022/23 Wizara kupitia Bodi ya Nyama Tanzania (TMB) imeendelea kusimamia na kuendeleza tasnia ya nyama nchini kwa kufanya kaguzi, kusajili, kutoa elimu na ushauri kwa wadau 9,251 katika mnyororo wa thamani kwa lengo la kuhakikisha nyama inayoingia sokoni inakidhi vigezo vya ubora na usalama. Pia, jumla ya wadau 6,234 (maduka ya nyama, machinjio, viwanda vya kuchakata na kusindika nyama na minada) walikaguliwa na kukidhi vigezo vya kufanya biashara katika mikoa 14 ambayo ni Arusha, Dar es Salaam, Dodoma, Kigoma, Mbeya, Morogoro, Mtwara, Mwanza, Njombe, Pwani, Ruvuma, Simiyu, Shinyanga na Tabora. Mheshimiwa Spika, katika mwaka 2022/2023, Wizara kupitia Bodi ya Nyama, imeendelea kusimamia biashara ya nyama kwenda nje ya nchi. Hadi kufikia Aprili 30, 2023 jumla ya tani 12,243.79 (zikiwemo tani 457.59 za nyama ya ngómbe, tani 8,689.80 za nyama ya mbuzi, tani 2,969.20 za nyama ya kondoo, tani 2.10 za nyama ya kuku, tani 2.40 za nyama ya nguruwe na tani 122.70 za nyama nyingine) zenye thamani ya Dola za Kimarekani 51,894,622.44 zimeuzwa nje ya nchi ikilinganishwa na tani 8,877.80 za nyama zenye thamani ya Dola za Kimarekani 36,264,786.13 sawa na ongezeko la asilimia 43.1 hadi kufikia mwezi Aprili, 2022. Mwenendo wa mauzo ya nyama nje ya nchi umeendelea kuonesha ongezeko kama Kielelezo Na.2 kinavyoonesha. Kielelezo Na. 2: Uagizaji Na Mauzo Ya Nyama Nje Ya Nchi Chanzo: Wizara ya Mifugo na Uvuvi Mheshimiwa Spika, Jitihada kubwa za Serikali ya Awamu ya Sita inayoongozwa na Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania katika kuboresha mazingira ya biashara na kuvutia uwekezaji mpya imewezesha kupatikana masoko ya nyama katika nchi za Hong Kong, Vietnam, Kuwait, Qatar, Umoja wa Falme za Kiarabu (Dubai), Oman, Jordan, Bahrain, Kenya na Comoro. Aidha, mafanikio hayo yamechangiwa pia na uwepo wa machinjio sita (6) za kisasa zenye ithibati ya kusafirisha nyama nje ya nchi, ambazo ni Alpha Choice, Chobo Investment, Tanchoice Limited, Elia Food Oversea Limited, Machinjio ya Dodoma na Nguru Hill Limited. Bodi ya Maziwa Tanzania (TDB) Mheshimiwa Spika, Wizara inaendelea kujenga vituo 10 vya kukusanyia maziwa vyenye uwezo wa kukusanya lita za maziwa 44,000 kwa siku kwenye Mikoa ya Tanga, Dar es Salaam, Morogoro, Kilimanjaro, Arusha, Mara, Simiyu, Kagera na Njombe. Aidha, vituo hivi vitaongeza kiasi cha maziwa kinachokusanywa kupitia mfumo rasmi kwa lita milioni 84.7 kwa mwaka hivyo kuendeleza juhudi za Serikali kuboresha ubora wa maziwa na kuimarisha upatikanaji wa maziwa kwa viwanda vya ndani. Mheshimiwa Spika, Wizara kupitia TDB imeendelea na uratibu wa biashara ya maziwa na bidhaa za maziwa ndani na nje ya nchi. Hadi Aprili 30, 2023 jumla ya lita (LME) milioni 11.6 zenye thamani ya Shilingi 22,765,482,217.50 ziliingizwa ndani ya nchi kutoka nchi za Uganda, Afrika Kusini, Uingereza, Ireland, Kenya, Oman, Dubai, Denmark, Netherland, Ufaransa, Uturuki, Falme za Kiarabu na Burundi. Aidha, jumla ya lita 278,549.80 zenye thamani ya Shilingi 944,348.371.96 ziliuzwa nje ya nchi hususani nchini Yemen. Mheshimiwa Spika, TDB kwa kushirikiana na wadau wa Tasnia ya Maziwa inaendelea na utekelezaji wa Mpango wa Unywaji Maziwa Shuleni kwenye mikoa ya Kilimanjaro, Iringa, Ruvuma, Mbeya, Arusha, Dodoma, Morogoro na Mwanza. Kupitia Mpango huo, idadi ya shule za msingi zinazoshiriki ziliongezeka kutoka 39 mwaka 2021/2022 hadi shule 130 mwaka 2022/2023 sawa na asilimia 233. Aidha, idadi ya wanafunzi wa shule za msingi wanaoshiriki katika mpango huo waliongezeka kutoka 13,701 mwaka 2021/2022 hadi wanafunzi 97,554 mwaka 2022/2023 sawa na ongezeko la asilimia 612. Shule hizo ni kutoka mikoa ya Kilimanjaro (shule 24 wanafunzi 8,276), Iringa (shule 8 wanafunzi 930), Ruvuma (shule 1 wanafunzi 745), Mbeya (shule 4 wanafunzi 2,975), Arusha (shule 2 wanafunzi 1000), Dodoma (shule 27 wanafunzi 34,050), Morogoro (shule 40 wanafunzi 36,722) na Mwanza (shule 24 wanafunzi 12,856). Pia, idadi ya shule za sekondari 4 zenye wanafunzi 2,133 (Ruvuma shule 1 wanafunzi 1088, Arusha shule 1 wanafunzi 520, na Dodoma shule 2 wanafunzi 525) zimejiunga na mpango huo hivyo kufanya jumla ya shule zote nchini zinazoshiriki mpango huo kufikia 134 (Kiambatisho Na. 17). Wizara inaendelea kuhamasisha shule nyingine zaidi kujiunga na mpango huo na wadau wengi zaidi wanahamasishwa kuchangia kufanikisha mpango huo, lengo likiwa kuzifikia shule zote nchini. Mheshimiwa Spika, katika mwaka 2022/2023, TDB imeendelea na mpango wa kuongeza vituo vya kuuzia maziwa katika Ofisi za Serikali ambapo vituo vimeongezeka kutoka 10 na kufikia vituo 18 katika Mikoa ya Dodoma tisa (9), Mbeya vinne (4), Katavi kimoja (1), Tanga kimoja (1), na Dar es salaam vitatu (3). Aidha, natoa wito kwa viongozi wote wa Serikali, watumishi na wananchi kwa ujumla kuunga mkono juhudi za Serikali kwa kutumia maziwa yanayozalishwa na kusindikwa na viwanda vya ndani ya nchi ili kukuza soko la ndani la maziwa. Mheshimiwa Spika, TDB imeendelea kuhamasisha unywaji wa maziwa kupitia maonyesho ya Sabasaba, Nanenane, maadhimisho ya Wiki ya Maziwa, Siku ya Unywaji Maziwa Duniani (World Milk Day), Siku ya Unywaji Maziwa Shuleni, na Siku ya Chakula Duniani. Kupitia matukio haya jumla ya lita 8,089 za maziwa zilitumiwa na washiriki mbalimbali. Aidha, idadi ya watoto na wanafunzi waliogawiwa maziwa katika matukio hayo ilikuwa 6,312 waliotumia lita 3,314. Mheshimiwa Spika, katika kipindi cha mwaka 2022/2023, TDB ilisajili jumla ya wadau 247 ambapo kati ya hao wamo wazalishaji 36, wasindikaji 48, wafanyabiashara 82, waingizaji wa maziwa nchini (Importers) 34, wauzaji wa maziwa nje ya nchi (Exporters watano (5), wasambazaji (Distributors) 19, wakusanyaji (milk collectors) 20 na wauzaji wa pembejeo za uzalishaji wa maziwa watatu (3). Aidha, katika kipindi hicho jumla ya maghala 87 ya kuhifadhia maziwa yalisajiliwa. Halikadhalika, TDB ilitoa elimu kuhusu Sheria ya Tasnia ya Maziwa Sura 262 na Kanuni zake kwa Wadau 640 wa Tasnia ya Maziwa wakiwemo wafugaji wa ng’ombe wa maziwa 400, wasafirishaji 30, wasindikaji 30, wauza maziwa 124 na wasimamizi wa vituo vya kukusanyia maziwa 56 katika Mikoa ya Mwanza, Mbeya, Dodoma, Kilimanjaro, Arusha na Tanga. Wakala ya Maabara ya Veterinari Tanzania Mheshimiwa Spika, Wakala ya Maabara ya Veterinari Tanzania (TVLA) ina majukumu mbalimbali nchini ambayo ni pamoja na kuzalisha chanjo za magonjwa ya mifugo, kufanya uchunguzi wa magonjwa ya mifugo, kuhakiki ubora wa vyakula vya mifugo, kufanya usajili na kuhakiki ubora wa viuatilifu vya mifugo nchini, na kufanya tafiti za magonjwa ya mifugo. Katika mwaka 2022/2023 TVLA imetekeleza yafuatayo: - Uzalishaji wa chanjo dhidi ya magonjwa ya mifugo umeongezeka kutoka dozi 50,640,250 mwaka 2021/2022 hadi dozi 51,034,610 za aina saba (7) za chanjo za magonjwa ya kipaumbele na kuzisambaza nchini kupitia vituo vyake vya kanda ambapo chanjo hizo zinajumuisha dozi 48,720,860 za chanjo dhidi ya Ugonjwa wa Mdondo (TEMEVAC I-2); dozi 216,800 Ugonjwa wa Kimeta; dozi 278,700 za Ugonjwa wa Chambavu; dozi 1,330,400 Ugonjwa wa Mapafu ya Ng’ombe; dozi 2,950 Kutupa Mimba; dozi 366,000 za muunganiko wa Kimeta na Chambavu (TECOBLAX) na dozi 118,900 za Ugonjwa wa Mapafu ya Mbuzi. Kuboresha miundombinu ya Taasisi ya Uzalishaji Chanjo Tanzania (TVI) ikiwa ni pamoja na kuweka intaneti ya mkongo wa Taifa na kufunga vifaa vya kisasa vya maabara. Kuanza ujenzi wa jengo la maabara kwa ajili ya uzalishaji wa chanjo za magonjwa ya virusi. Kufanya utafiti wa chanjo mbili za Ugonjwa wa Kichaa cha Mbwa na Sotoka ya Mbuzi na Kondoo ambao hadi sasa upo katika hatua mbalimbali za utengenezaji wake. Kufanya uchunguzi wa magonjwa katika sampuli 14,467 za wanyama ambapo magonjwa mbalimbali ya Wanyama yalitambuliwa yakiwemo Mdondo na Ndui kwa kuku, Homa ya Nguruwe, Kimeta, Ugonjwa wa Kutupa Mimba, Nagana, Ndigana Kali, Ndigana Baridi na Homa ya Mapafu ya Ng’ombe. Kufanya uchunguzi wa ubora wa vyakula vya mifugo, ambapo jumla ya sampuli 1,846 za vyakula vya mifugo kutoka kwa wazalishaji na waagizaji umefanyika na ushauri wa kitaalamu umetolewa. Mheshimiwa Spika, Wakala ya Maabara ya Veterinari Tanzania katika mwaka 2022/2023 imeanza kutekeleza jukumu la kudhibiti viuatilifu vya Wanyama nchini, jukumu ambalo awali lilikuwa chini ya Mamlaka ya Afya ya Mimea na Viuatilifu (Tanzania Plant Health and Pesticides Authority - TPHPA) ambapo hadi Machi 31, 2023 imetoa vibali 37 vya kuingiza viuatilifu nchini. Aidha, kampuni 13 zilizosajiliwa zimeingiza viuatilifu vya wanyama jumla ya lita 376,437 za viuatilifu vya kimiminika, kilo 16,048 za viuatilifu vya unga na kilo 2,600 za viambata vya kuzalishia viuatilifu nchini. Taasisi ya Utafiti wa Mifugo Tanzania (TALIRI) Mheshimiwa Spika, katika mwaka 2022/2023 TALIRI imeendelea kufanya tafiti za mifugo ambapo jumla ya tafiti 87 zinaendelea kufanyika. Tafiti hizo zinahusu uboreshaji wa mbari za ng’ombe, mbuzi, kuku, nguruwe, uendelezaji wa malisho, uzalishaji wa mbegu bora za malisho na ushiriki wa wanawake na vijana katika shughuli za Ufugaji. Kupitia tafiti hizo jumla ya ng’ombe chotara wa nyama na maziwa (Dual purpose) 109, mbuzi chotara 221 walizalishwa na kusambazwa kwa wafugaji katika Halmashauri 13 nchini; malisho aina ya nyasi (Cenchrus ciliaris), mikundekunde (Clitoria ternatea) na mitimalisho (Leucaena pallida) ambapo marobota 5,173 ya nyasi kavu (hay) na kilo 4,000.1 za mbegu za malisho zilizalishwa na kusambazwa kwa wadau. Aidha, aina 10 za mbegu za malisho zimefanyiwa tathmini ambapo kati ya mbegu hizo aina tano (5) zipo katika hatua mbalimbali za kupata ithibati. Ithibati ikitolewa itawezesha mbegu hizo kuzalishwa na kuuzwa kibiashara na wadau wote. Mheshimiwa Spika, TALIRI kwa kushirikiana na Kampuni ya AKM Gilitters na Silverland kupitia mradi wa Women Business imetoa mafunzo kwa wanawake 200 kuhusu ufugaji wa kuku chotara kibiashara katika maeneo ya Mtama, Ruangwa, Hai na Siha kwa lengo la kuimarisha shughuli za uzalishaji katika mnyororo wa thamani ya kuku na bidhaa zake. Mheshimiwa Spika, katika mwaka 2022/2023, jumla ya mbuzi wa asili 1,800 (Pare White 225, Gogo White 900, Galla 225 na Sukuma 450) na mbuzi wa kigeni Boer 65 wamenunuliwa kwa ajili ya vituo vya utafiti. Aidha, ununuzi huo umelenga kuzalisha mbuzi chotara (F1) kwa kutumia madume 133 ya Malya yaliyopo katika vituo vya Taasisi na majike ya asili yaliyonunuliwa. Pia, madume aina ya Boer walionunuliwa watatumika kuzalisha aina nyingine ya chotara (F1) kwa kutumia majike ya asili yaliyonunuliwa ili kuongeza upatikanaji wa mbuzi bora nchini. Mheshimiwa Spika, ili kuongeza uzalishaji wa mbegu za malisho, Serikali imenunua Matrekta (4), disc plough (3), harrow (2), bailer (1) na forage chopper (1) kwa ajili ya kuwezesha utafiti wa malisho, uzalishaji wa malisho na mbegu za malisho. Vifaa hivyo, vimesambazwa katika Vituo vya Utafiti vya TALIRI Tanga, Kongwa, Mabuki, Uyole na Mpwapwa. Wakala ya Mafunzo ya Mifugo (LITA) Mheshimiwa Spika, LITA imeendelea kuboresha miundombinu ya kufundishia na kujifunzia kwa kujenga kumbi nne (4) za Mihadhara katika kampasi za Morogoro (1), Mpwapwa (1) na Mabuki (2) zenye uwezo wa kuchukua wanafunzi 250 kila moja kwa wakati mmoja. Pia, hosteli mbili (2) zenye uwezo wa kuchukua wanafunzi 216 kila moja zimejengwa katika kampasi za Morogoro na Mpwapwa (Kielelezo Na.3). Vile vile, samani zimefungwa katika kumbi mbili (2) za mihadhara katika Kampasi ya Tengeru. Kielelezo Na. 3: Hosteli Za Lita Mpwapwa Na Morogoro Hosteli- Morogoro (Mbele) Hosteli- Morogoro (Nyuma). Mheshimiwa Spika, katika jitihada za kuongeza idadi ya wataalam na wawekezaji watakaochangia kuleta maendeleo katika Sekta ya Mifugo nchini katika mwaka 2022/2023, Wizara kupitia Wakala ya Mafunzo ya Mifugo (LITA) imedahili jumla ya wanafunzi 4,136 katika ngazi ya Astashahada na Stashahada ikilinganishwa na wanafunzi 3,972 waliodahiliwa katika mwaka 2021/2022. Mheshimiwa Spika, katika mwaka 2022/2023, Wizara kupitia LITA imewezesha mafunzo ya muda mfupi kwa wafugaji 18,293 kupitia mafunzo kwa vitendo ya huduma za ushauri kupitia utekelezaji wa mpango wa outreach na excursions katika jamii zinazoishi jirani na kampasi za Wakala. Mafunzo hayo yalihusu ufugaji wa ng’ombe wa maziwa, usindikaji wa maziwa na uzalishaji wa malisho na mbegu. Mheshimiwa Spika, ili kuendelea kutatua changamoto ya uhaba wa vyumba vya mihadhara, Wizara kupitia LITA imekamilisha ujenzi wa kumbi mbili za mihadhara zenye uwezo wa kuchukua wanafunzi 250 kila mmoja katika Kampasi ya Mabuki. Pia, LITA imekamilisha taratibu za kupata na kumiliki eneo lenye ukubwa wa hekta (Ha) 70 katika Wilaya ya Mbozi mkoa wa Songwe kwa ajili ya kuanzisha kampasi mpya na kufanya LITA kuwa na jumla ya kampasi tisa (9). Mheshimiwa Spika, katika mwaka 2022/2023, Wizara kupitia LITA imewezesha mafunzo ya muda mfupi kwa wafugaji 18,293 kupitia mafunzo kwa vitendo ya huduma za ushauri kupitia utekelezaji wa mpango wa outreach na excursions katika jamii zinazoishi jirani na kampasi za Wakala. Mafunzo hayo yalihusu ufugaji wa ng’ombe wa maziwa, usindikaji wa maziwa na uzalishaji wa malisho na mbegu za malisho. MPANGO NA BAJETI YA WIZARA KWA MWAKA 2023/2024 Maeneo ya kipaumbele katika Sekta ya Mifugo Mheshimiwa Spika, Mpango na Bjeti ya Wizara ya Mifugo na Uvuvi (Sekta ya Mifugo) kwa mwaka 2023/2024 umeandaliwa kwa kuzingatia vipaumbele vifuatavyo:- Kuimarisha upatikanaji wa mbegu bora za mifugo ili kuboresha mbari za mifugo; Kuimarisha upatikanaji wa malisho, vyakula vya mifugo na maji kwa ajili ya mifugo; Kuimarisha Afya ya Mifugo; Kuboresha Huduma za Ugani; Kuanzisha na Kuendeleza Vituo Atamizi vya Uwekezaji vya Vijana; Kuimarisha Huduma za Utafiti na Mafunzo ya Taaluma za Mifugo; Kuwezesha uongezaji thamani na biashara ya mifugo na mazao yake; Kuimarisha Kampuni ya Ranchi za Taifa (NARCO); kuanzisha mamlaka ya kusimamia miundombinu ya mifugo; na kuimarisha ukusanyaji wa maduhuli katika Sekta. Mheshimiwa Spika, Katika kutekeleza vipaumbele hivyo, baadhi ya kazi zitakazofanyika katika mwaka 2023/2024 ni pamoja na:- Kuanzisha skimu za umwagiliaji katika mashamba ya malisho ya Vikuge na Langwira, pamoja na ranchi za NARCO za Kongwa na Mzeri; Kujenga mabwawa na visima virefu kwa ajili ya maji ya mifugo; na kuanzisha mashamba darasa 150 katika Mamlaka za Serikali za Mitaa na Taasisi za Wizara; Kuanzisha vituo vipya vya uwekezaji vya vijana na kuendeleza vituo vingine vilivyoanzishwa; Kuhimilisha ng’ombe 100,000; kuendelea kununua madume bora na kuyagawa kwenye vikundi vya wafugaji; kununua ng’ombe wazazi 1,200 kwa ajili ya mashamba ya Serikali ya kuzalisha Mitamba; na kuzalisha dozi 1,500,000 za mbegu bora za mifugo katika kituo cha NAIC; Kuendesha kampeni ya udhibiti magonjwa kwa kujenga majosho 246, kununua dawa za kuogesha mifugo lita 56,000 na kusambaza chanjo dozi 500,000,000; Kununua pikipiki 1,200 na magari 3, zana za huduma za veterinari (vet kit) 1,100 na zana za uhimilishaji (AI Kit) 184; kuanzisha kampasi mpya ya LITA Songwe; kukamilisha taratibu za upatikanaji wa ithibati kwa mbegu za malisho ili ziuzwe madukani; na kuanzisha kituo cha utafiti wa mifugo cha Kanda ya Magharibi Wilayani Nsimbo mkoa wa Katavi; Kuanzisha skimu za unenepeshaji katika Mashamba ya NARCO na Vituo vya kupumzishia mifugo; Kujenga na kukarabati minada; na kufunga mizani kwenye minada 70 ya awali; na kujenga vituo 10 vya kukusanya maziwa; Kuiwezesha NARCO kuzalisha ndama 5,479 kutokana na majike wazazi 6,849 na kunenepesha ng’ombe 12,696 kupitia programu ya kujenga uwezo wa uwekezaji kwa vijana itakayofanyika katika ranchi ya NARCO Kongwa na kuzalisha marobota ya hei 55,000 katika ranchi ya Kongwa na Mzeri kwenye eneo la Ha.11,000; Kukusanya maoni ya wadau na kufanya tathmini ya uanzishaji wa Mamlaka ya Kusimamia na Kuendeleza Miundombinu ya Mifugo; Kuvutia wawekezaji kwenye mbegu bora za kuku, vyakula vya mifugo, madawa na chanjo, pamoja na uzalishaji wa mbari za mifugo na mbegu za malisho; na Kutambua na kusajili kwenye mfumo wa kielektroniki takriban mifugo 40,603,262, ili kuwa na taarifa sahihi kwa ajili ya kuboresha mifugo na kukidhi hitaji la masoko. Sera, Sheria na Kanuni Katika Sekta ya Mifugo Mheshimiwa Spika, katika mwaka 2023/2024, Wizara itakamilisha mapitio ya Sera ya Taifa ya Mifugo ya mwaka 2006, itaendelea kutekeleza Programu ya Kuendeleza Sekta ya Kilimo Awamu ya Pili (Agriculture Sector Development Programme – ASDP); na kufanya ufuatiliaji na tathmini ya utekelezaji wa malengo ya Wizara pamoja na miradi ya mifugo, Wakala, Bodi na Taasisi zilizo chini ya Wizara. Mheshimiwa Spika, katika mwaka 2023/2024, Wizara itaendelea kuratibu na kuboresha utekelezaji wa Sheria zinazosimamia Sekta ya Mifugo ikiwemo kuendelea na zoezi la marekebisho, tafsiri ya Kanuni mbalimbali ili kuleta uelewa kwa watumiaji, kutoa elimu ya sheria kwa wafugaji, wadau wa sekta ya mifugo pamoja na watumiaji wote wa Sheria na Kanuni. Ukusanyaji wa Maduhuli Mheshimiwa Spika, katika mwaka wa 2023/24 Wizara kwa upande wa sekta ya mifugo (fungu 99) linatarajia kukusanya shilingi 42,105,000,000 kutoka kwenye vyanzo mbalimbali. Huduma ya Uhimilishaji Mheshimiwa Spika, katika mwaka 2023/2024 Wizara imepanga kuendelea kuboresha mbari za mifugo kwa kuhimilisha ng’ombe 100,000 katika mikoa 26; kununua madume bora ya mbegu 200 ya ng’ombe aina ya Borani na kuyasambaza kwa wafugaji pamoja na kusanifu na kuendeleza mfumo wa kitaifa wa uhimilishaji kwa lengo la upatikanaji na ufuatiliaji wa taarifa za ng’ombe wanaohimilishwa. Aidha, dozi 1,500,000 za mbegu bora za mifugo zitazalishwa katika kituo cha NAIC. Mheshimiwa Spika, ili kuendelea kuhifadhi mbari za asili ambazo zipo hatarini kutoweka, Wizara imepanga kujenga maabara ya kuhifadhi rasilimali za kijenetiki za mifugo ya asili katika Kituo cha Taifa cha Uhimilishaji (NAIC). Uzalishaji na Usambazaji wa Mitamba Mheshimiwa Spika, katika mwaka 2023/2024 Wizara imepanga kuimarisha Mashamba ya Serikali ya kuzalisha mitamba kwa kuyapatia vitendea kazi; kuongeza mitamba 1,200 katika mashamba ya Nangaramo na Ngerengere; kuondoa vichaka hekta 1,000; na kulima malisho hekta 2,000. Pia, Wizara imepanga kukarabati nyumba 20 za watumishi katika mashamba na Kituo cha Taifa cha Uhimilishaji.  Uzalishaji wa Nguruwe Mheshimiwa Spika, katika mwaka 2023/2024 Serikali kwa kushirikiana na Chama cha Wafugaji Nguruwe Tanzania (TAFIPA) itaendelea kuweka mazingira mazuri ya upatikanaji wa mbegu bora za nguruwe ikiwemo huduma za uhimilishaji wa nguruwe. Udhibiti wa Biashara ya Mifugo na Mazao Yake Mheshimiwa Spika, katika kuendelea kuboresha mazingira ya biashara ya mifugo nchini, Wizara imepanga kujenga minada mitano (5) ya awali na kukarabati minada minne (4) ya upili na miwili (2) ya mipakani mwaka 2023/2024. Aidha, Wizara imepanga kununua mizani 70 kwa ajili ya kuwezesha wafugaji wauze kwa bei nzuri na kuhamasisha wafugaji kunenepesha mifugo yao. Mheshimiwa Spika, katika mwaka 2023/2024 Wizara imepanga kujenga miundombinu ya kunenepesha mifugo katika vituo vitatu (3) vya kupumzishia mifugo (Holding Ground) vya Kitaraka, Kizota na Makuyuni ili kuweka mazingira wezeshi na kutoa fursa ya unenepeshaji mifugo. Tasnia ya Ngozi Mheshimiwa Spika, ili kuongeza ubora wa ngozi zinazozalishwa hapa nchini, katika mwaka 2023/2024 Wizara imepanga kuwawezesha wakaguzi 10 wa ngozi kwa kuwapatia vitendea kazi zikiwemo pikipiki 10. Pia, Wizara imepanga kununua mashine 10 na visu 1,000 kwa ajili ya kuchunia ngozi. Rasilimali za Malisho, Vyakula na Maji kwa Ajili ya Mifugo Mheshimiwa Spika, katika mwaka 2023/2024, Wizara imepanga kujenga mabwawa matano (5), kuchimba visima virefu sita (6), kuanzisha Mashamba Darasa 150 ya Malisho yenye ukubwa wa ekari tano (5) kila moja katika Mamlaka za Serikali za Mitaa na Taasisi za Serikali; Kutoa mafunzo kwa wakaguzi 100 wa maeneo ya malisho na rasilimali za vyakula vya mifugo ili kuhakikisha ubora wa vyakula vya mifugo na malisho unazingatiwa. Serikali itaendelea kuwahamasisha wawekezaji katika Sekta Binafsi kuongeza uzalishaji kufikia tani 2,000,000 za vyakula vya mifugo; Aidha, Wizara kwa kushirikiana na Tume ya Taifa ya Mipango ya Matumizi ya Ardhi na Mamlaka za Serikali za Mitaa imepanga kutenga takriban hekta 500,000 za maeneo ya malisho nchini. Mheshimiwa Spika, katika mwaka 2023/2024, Wizara imepanga kuimarisha mashamba ya Vikuge (Kibaha) na Langwira (Mbarali) yanayozalisha mbegu na malisho kwa kuyapatia vitendea kazi vikiwemo matrekta manne (4); mower mbili (2); hei bailer mbili (2); hay rake mbili (2); forage hervester mbili (2) na forage bailer mbili (2). Wizara itachimba visima virefu vya maji vitatu (3) na kuweka mfumo wa umwagiliaji kwenye mashamba hayo ili kuongeza uzalishaji wa malisho kufikia marobota ya hei 200,198 na mbegu za malisho tani 32.08. Aidha, Serikali itaendelea kuhamasisha sekta binafsi kuwekeza katika uzalishaji wa malisho na mbegu za malisho ili kuongeza uzalishaji kufikia kilo 10,000 za mbegu za malisho na marobota 150,000 ya hei. Pia, Wizara itawezesha uzalishaji wa malisho aina ya Napier (Juncao) katika mikoa ya Dodoma, Iringa, Kagera, Katavi, Kigoma, Mbeya, Mtwara, Mwanza na Pwani. Vilevile, Wizara itajenga maghala 15 ya kuhifadhia rasilimali za malisho na vyakula vya mifugo katika maeneo mbalimbali nchini ili kuwa na hifadhi ya vyakula vya mifugo. Huduma ya Afya ya Mifugo  Mheshimiwa Spika, katika mwaka 2023/2024, Wizara itawezesha uzalishaji, uagizaji nje ya nchi na usambazaji wa dozi 500,000,000 za chanjo za magonjwa 13 ya kipaumbele; kuchanja mifugo 108,000,000 dhidi ya magonjwa mbalimbali; kununua dawa za kuogeshea mifugo lita 56,000; kujenga majosho 246; na kuhamasisha uogeshaji wa mifugo kufikia michovyo bilioni 1.2 kwa mwaka. Mheshimiwa Spika, katika mwaka 2023/2024, Wizara itaendelea kuimarisha mfumo wa upatikanaji wa taarifa za magonjwa 13 ya mifugo ya kipaumbele na kutoa taarifa kwa wakati ili kudhibiti kuenea kwa magonjwa hayo. Ukaguzi wa Mifugo na Mazao Yake Mheshimiwa Spika, katika kuhakikisha kuwa afya ya jamii inalindwa dhidi ya magonjwa yanayotoka kwa wanyama kwenda kwa binadamu, Wizara itaendelea na ukaguzi wa mifugo na mazao yake kwenye minada, machinjio, vituo vya ukaguzi vya ndani ya nchi na mipakani (Zoo-sanitary Inspection Border Posts). Pia, Wizara itaratibu uchinjaji na ukaguzi wa ng’ombe wapatao 1,850,000, mbuzi 1,100,000, kondoo 320,000, nguruwe 380,000 na kuku 6,000,000 katika mwaka 2023/2024. Mheshimiwa Spika, Wizara itaratibu ukaguzi wa mifugo na mazao mbalimbali ya wanyama ambapo ng’ombe wapatao 20,000, mbuzi na kondoo 40,000 wanatarajiwa kukaguliwa wanaposafirishwa nje ya nchi na ng’ombe wapatao 2,500, mbuzi na kondoo 300 wanatarajiwa kukaguliwa wanapoingizwa nchini. Pia, Wizara inatarajia kukagua na kuidhinisha nyama ya ng’ombe tani 2,000 pamoja na nyama ya mbuzi na kondoo tani 12,000 kabla ya kusafirishwa nje ya nchi. Ustawi wa Wanyama Mheshimiwa Spika, katika mwaka 2023/2024, Wizara itaendelea kutoa elimu ya ustawi wa wanyama kwa wadau 4,300 hususan katika kuzingatia Sheria ya Ustawi wa Wanyama SURA 154 na Kanuni zake. Aidha, Wizara itateua wakaguzi wa ustawi wa wanyama 184 katika Mamlaka zote za Serikali za Mitaa na 81 katika vituo vya ukaguzi vya ndani na mipakani. Utambuzi, Usajili na Ufuatiliaji wa Mifugo Mheshimiwa Spika, katika mwaka 2023/2024, Wizara itaendelea kutambua na kusajili kwenye mfumo wa kielektroniki takriban mifugo 40,603,262, (ng’ombe 18,639,646, mbuzi 16,262,271, kondoo 5,348,208 na punda 353,779), ili kuwa na taarifa sahihi kwa ajili ya kuboresha mifugo na kukidhi hitaji la masoko. Ugani, Mafunzo na Utafiti Huduma za Ugani wa Mifugo Mheshimiwa Spika, Katika kuboresha mazingira ya utendaji kazi kwa Maafisa Ugani wa ngazi zote, Wizara katika mwaka 2023/2024, itanunua pikipiki 1,200, vifaa tiba (Veterinary Kit) 1,100 na vifaa vya uhimilishaji (Artificial Insemination Kit) 184 kwa ajili ya Maafisa Ugani katika Halmashauri 184. Vilevile, Wizara itaendelea kutoa mafunzo kwa Maafisa Ugani (ToT) 1,000 katika Sekretariati za Mikoa na Mamlaka za Serikali za Mitaa kuhusu teknolojia za mifugo, pamoja na kutoa mafunzo ya ufugaji bora wa kibiashara kwa wafugaji 100,000. Utafiti na Mafunzo Mheshimiwa Spika, katika kuhamasisha vijana na wanawake kwenye ufugaji wa kibiashara na kuongeza malighafi kwenye viwanda vya nyama nchini, Wizara itaendelea kuimarisha Vituo Atamizi nane (8) vilivyoanzishwa na kuongeza vingine nane (8) katika mwaka 2023/2024. Pia, Wizara itahuisha Mitaala inayotumika katika vyuo vya mifugo ili kuendana na matakwa ya kuhuisha mitaala kila baada ya miaka mitano (5) yaliyoelekezwa na Baraza la Taifa la Elimu ya Ufundi na Mafunzo ya Ufundi Stadi (NACTVET). Aidha, Wizara itaendelea kuratibu Kampasi 8 za LITA na vyuo 12 vya binafsi vinavyotoa Mafunzo ya Mifugo, pamoja na kuratibu Vituo saba (7) vya Utafiti wa Mifugo Nchini (TALIRI) na Taasisi kumi na moja (11) zinazofanya tafiti za mifugo ili kuhakikisha mafunzo na tafiti zinazofanyika zinakidhi vigezo. Taasisi zilizo chini ya Sekta ya Mifugo Baraza la Veterinari Tanzania  Mheshimiwa Spika, katika mwaka 2023/2024, Wizara kupitia Baraza la Veterinari Tanzania itafanya ukaguzi wa vituo 2,195 vya huduma ya afya ya wanyama; kukagua vyuo 21 vinavyotoa na vinavyotarajia kutoa mafunzo ya afya na uzalishaji wa mifugo; kusajili Madaktari 70 wa Wanyama; kuandikisha na kuorodhesha wataalam wasaidizi 2,500; kutoa leseni 300 kwa wakaguzi wa nyama, wahimilishaji na wataalam wa maabara za veterinari; na kusajili vituo 300 vya kutolea huduma ya afya ya wanyama katika Mamlaka 184 za Serikali za Mitaa. Pia, Baraza litaendesha mitihani ya kuandikishwa kwa wahitimu 2,000 wa stashahada ya afya na uzalishaji wa mifugo. Wakala ya Maabara ya Veterinari Tanzania Mheshimiwa Spika, katika mwaka 2023/2024, Taasisi ya Chanjo Tanzania (TVI) inatarajia kuzalisha jumla ya dozi milioni 97.4 za chanjo za magonjwa saba (7); kukamilisha utengenezaji na uzalishaji wa chanjo ya Sotoka ya Mbuzi na Kondoo (PPR); kuendelea na utafiti ili kutengeneza chanjo ya Kichaa cha Mbwa; kununua vifaa vya maabara; kufanya ukarabati mkubwa wa Maabara za Kanda ya Kusini – Mtwara na Kanda ya Ziwa – Mwanza; kuendelea na ujenzi wa jengo jipya la kisasa kwa ajili ya uzalishaji wa chanjo za magonjwa yatokanayo na virusi; kuboresha miundombinu ya maabara kwa ajili ya usajili na uhakiki ubora wa viuatilifu vya wanyama; Kampuni ya Ranchi za Taifa (NARCO) Mheshimiwa Spika, katika mwaka 2023/2024 Kampuni ya Ranchi za Taifa (NARCO) inatarajia kutekeleza majukumu yafuatayo :- Kuzalisha ndama 5,479 kutokana na majike wazazi 6,849; Kuweka uzio wa fensi katika eneo la nyanda za malisho lenye ukubwa wa ekari 2,450 katika ranchi za Kongwa, Mkata, Mzeri, Ruvu na Missenyi; Kutekeleza mradi wa unenepeshaji wa ng’ombe 12,696 katika ranchi za Kongwa, Ruvu na Mzeri; Kujenga ’feedlots unit’’ (3) ‘kwa ajili ya shughuli za unenepeshaji katika ranchi ya Mzeri, Kongwa na Ruvu; Kuuza nyama bora ya ‘’Kongwa beef’’ tani 346.8 kupitia maduka ya Kampuni; Kuzalisha marobota ya hei 55,000 katika ranchi ya Kongwa na Mzeri kwenye eneo la Ha.11,000; Kuuza madume bora ya ng’ombe aina ya Boran 1,075 kwa wafugaji wa asili kwa ajili ya kuboresha kosaafu ya mifugo yao; Kununua madume bora 33 ya ng’ombe aina ya borani kwa ajili ya kuimarisha uzalishaji katika ranchi ya Kalambo; na Kutoa mafunzo ya ufugaji bora kwa wafugaji 362 na mafunzo kwa vitendo kwa wanafunzi 500 kutoka katika vyuo mbalimbali nchini. Bodi ya Nyama Tanzania Mheshimiwa Spika, katika mwaka 2023/2024 Bodi imepanga kutoa mafunzo kwa wadau 1,209 wa tasnia ya nyama katika Mikoa 18 ya Tanzania Bara, na kufanya Ukaguzi na Usajili wa Wadau 4,500 wa Tasnia ya Nyama ili watambulike rasmi. Aidha, Bodi itaendelea kutekeleza programu ya kuwajengea uwezo wafugaji ili kuleta uzalishaji wenye tija na kuzalisha nyama bora kwa watumiaji. Mheshimiwa Spika, katika mwaka 2023/2024 Bodi imepanga kuanza ujenzi wa Ofisi ya Makao Makuu ya Bodi ya Nyama Tanzania ili kuboresha utendaji kazi na utoaji wa huduma bora kwa wadau. Mheshimiwa Spika, katika kuhakikisha tunapata nyama bora na salama ambayo inakidhi viwango vya biashara na ulaji katika mwaka 2023/2024, Wizara imepanga kujenga machinjio moja (1) ya kisasa ya nguruwe Mkoani Dar es Salaam pamoja na machinjio (1) ya kisasa ya kuku Mkoani Dodoma. Pia, Wizara itaendelea kuzihimiza Mamlaka za Serikali za Mitaa kuwa na machinjio na makaro ya kuchinjia nguruwe katika maeneo yenye uhitaji. Bodi ya Maziwa Tanzania Mheshimiwa Spika, katika mwaka 2023/2024 TDB itavipatia vyama vya Ushirika 10 mitungi 100 ya kubebea maziwa ili kuwezesha usafirishaji wa maziwa kutoka kwa wafugaji kwenda kwenye vituo vya kukusanyia maziwa na kuwezesha upatikanaji wa maziwa bora na salama kwa walaji. Vilevile, TDB itawezesha upatikanaji wa vifungashio 15,000 kwa vikundi 10 vya ushirika wa maziwa. Aidha, TDB itaendelea kuhamasisha na kuwezesha upatikanaji wa maziwa katika Ofisi 10 zaidi za Umma ili ziweze kujiunga na Mpango wa Unywaji Maziwa Ofisini na kuwezesha shule 100 zaidi kujiunga na Mpango wa Unywaji Maziwa Shuleni katika Halmashauri mbalimbali nchini. Mheshimiwa Spika, katika mwaka 2023/2024, TDB imepanga kuwajengea uwezo wadau wa maziwa 2,000 na wakaguzi wa maziwa 164 kutoka Mamlaka za Serikali za Mitaa nchini. Aidha, mafunzo kuhusu ufugaji bora wa ng'ombe wa maziwa yatatolewa kwa vikundi 30 vya wafugaji sanjari na kufanya ukaguzi wa wadau 1,200, kuwezesha usajili wa wadau 400, na kukuza uelewa wa Sheria ya Maziwa kwa wadau 800 ili kuboresha mnyororo wa thamani wa maziwa. Mheshimiwa Spika, ili kuwezesha upatikanaji wa maziwa kwenye viwanda vya kusindika maziwa na kupunguza upotevu wa maziwa, katika mwaka 2023/2024 TDB imepanga kujenga vituo 10 vya kukusanyia maziwa katika mikoa ya Pwani, Iringa, Mbeya, Songwe, Tabora, Mara, na Katavi. Taasisi ya Utafiti wa Mifugo Tanzania (TALIRI) Mheshimiwa Spika, ili kusogeza huduma za utafiti kwa wafugaji na wadau waliopo katika Kanda ya Magharibi na sehemu ya Nyanda za Juu Kusini inayojumuisha mikoa ya Tabora, Kigoma, Katavi, na Rukwa; Wizara kupitia TALIRI itajenga jengo moja (1) la ofisi katika kituo kipya cha TALIRI kitakachofunguliwa katika Halmashauri ya Nsimbo Mkoa wa Katavi. Aidha, katika mwaka 2023/2024 TALIRI itaendelea na ujenzi wa maabara tatu (3) za kupima ubora wa nyama na maziwa katika vituo vya TALIRI Uyole, Tanga na Mpwapwa. Pia, TALIRI itaendelea kufanya tafiti katika maeneo ya kipaumbele ambayo ni: uzalishaji na uendelezaji wa ng‘ombe, mbuzi, kondoo; kuku na nguruwe na uchambuzi na uhifadhi wa kosaafu za mifugo mbalimbali ya asili. Tafiti nyingine zitahusu uendelezaji wa malisho na uzalishaji wa mbegu za malisho, lishe na ubora wa vyakula vya mifugo. Wakala ya Mafunzo ya Mifugo (LITA)	 Mheshimiwa Spika, katika mwaka 2023/2024, LITA inatarajia kudahili wanafunzi 4,508 na kuendelea kuboresha miundombinu ya kufundishia na kujifunzia katika kampasi zake nane (8). Aidha, LITA itajenga kampasi mpya mkoani Songwe, Wilaya ya Mbozi kwenye eneo la hekta 70 na kuendelea kutoa mafunzo ya muda mfupi na huduma za ushauri kwa wafugaji na wadau wengine kupitia programu za mafunzo ya ujirani mwema na ziara za mafunzo (outreach programme and excursions). Pia, LITA inatarajia kuongeza uzalishaji na utunzaji wa mifugo na malisho bora kwa ajili ya mafunzo na kama mashamba darasa kwa wadau mbalimbali. SEKTA YA UVUVI (FUNGU 64) Hali ya Sekta ya Uvuvi Mheshimiwa Spika, uvuvi umeendelea kuwa Sekta muhimu katika maendeleo ya uchumi wa Taifa letu. Katika mwaka 2022, Sekta ya Uvuvi ilichangia asilimia 1.8 kwenye Pato la Taifa na kukua kwa asilimia 2.5. Aidha, Sekta ya Uvuvi inatoa ajira za moja kwa moja kwa wavuvi 197,763 na wakuzaji viumbe maji 34,057 na takriban watanzania Milioni 4.5 wanajishughulisha na shughuli mbalimbali zinazohusiana na uvuvi katika mnyororo wa thamani. Pia, Sekta ya Uvuvi inachangia katika kipato cha familia pamoja na kuongeza usalama wa chakula na lishe ambapo samaki huchangia asilimia 30 ya protini inayotokana na wanyama. Mheshimiwa Spika, shughuli za uvuvi zinafanywa zaidi na wavuvi wadogo kwenye maji ya asili ambapo huchangia takriban asilimia 95 ya samaki wote wanaovuliwa nchini. Hadi Aprili, 2023, jumla ya wavuvi wapatao 197,763 walishiriki moja kwa moja katika shughuli za uvuvi kwa kutumia vyombo vya uvuvi vipatavyo 58,448 na kuwezesha kuvuna tani 426,555.46 za samaki zenye thamani ya Shilingi trilioni 2.86 (Kiambatisho Na. 18). Kati ya hizo, tani 381,113.22, sawa na asilimia 89 ni kutoka maji baridi na tani 45,442.24, sawa na asilimia 10.7 ni kutoka maji chumvi. Mheshimiwa Spika, katika mwaka 2022/2023, Serikali imeendelea kuweka mazingira wezeshi ili kuvutia uwekezaji katika uvuvi wa kibiashara ambao hufanyika katika maji ya kitaifa kwa kuhusisha uvuvi wa kambamiti na Ukanda wa Uchumi wa Bahari. Mazingira hayo yamewezesha Mamlaka ya Kusimamia Uvuvi wa Bahari kuu kutoa leseni kwa meli 48 kwa ajili ya kuvua katika Ukanda wa Uchumi wa Bahari (EEZ). Kati ya hizo, meli 45 ni za kigeni na meli tatu (3) ni za ndani. Aidha, uvuvi wa kambamiti hufanyika kwa msimu kuanzia mwezi Machi hadi Septemba, katika kanda ya Kaskazini maeneo ya Bagamoyo, Saadani na Pangani na mwezi Aprili hadi Agosti katika Kanda ya Kusini maeneo ya Mkuranga, Kibiti na Kilwa kila mwaka. Katika msimu wa mwaka 2023, jumla ya meli tisa (9) ziliomba vibali vya kuvua kambamiti kati ya hizo, meli nne (4) zimekidhi vigezo na kupewa leseni. Katika msimu wa uvuvi – mwaka, 2022 jumla ya meli sita (6) zilizopewa leseni zilivua tani 57.59 za kambamiti zenye thamani ya shilingi milioni 835.04. Mheshimiwa Spika, katika mwaka 2022/2023, biashara ya mazao ya uvuvi imeendelea kuimarika katika soko la ndani na nje ya nchi. Hadi kufikia mwezi Aprili, 2023, jumla ya tani 29,466.98 za mazao ya uvuvi zenye thamani ya shilingi bilioni 453.8 na idadi ya samaki hai wa mapambo 150,308 wenye thamani ya shilingi bilioni 1.82 waliuzwa nje ya nchi. Katika kipindi hiki, jumla ya tani 6.24 za samaki zenye thamani ya shilingi bilioni 0.22 zimeingizwa nchini. Mheshimiwa Spika, Wizara imeimarisha vituo 36 vya Usimamizi na Ulinzi wa Rasilimali za Uvuvi na vituo 8 vya Uthibiti Ubora wa Mazao ya Uvuvi na Masoko katika maeneo yote ya maji kwa kuvipatia vitendea kazi na vifaa vikijumuisha printer 29, kompyuta mpakato 28, kompyuta za mezani 34, scanner 24 ili kuimarisha usimamizi wa rasilimali za uvuvi na ukusanyaji wa maduhuli. Mheshimiwa Spika, katika mwaka 2022/2023, idadi ya miundombinu ya ukuzaji viumbe maji imefikia mabwawa 32,878, vizimba 993, vitotoleshi 39 vya kuzalisha vifaranga na viwanda nane (8) vya kutengeneza chakula cha samaki. Aidha, uzalishaji wa mazao mbalimbali ya ukuzaji viumbe maji ulifikia tani 33,525.46 na vifaranga vya samaki 35,967,180 (Kiambatisho Na. 19) ambapo kati ya hivyo, vifaranga 31,000 vimepandikizwa katika malambo mbalimbali nchini ili kuongeza upatikanaji wa samaki. Vilevile, hadi kufikia Aprili 2023 tani 4,337.9 za chakula cha samaki zilitumika nchini (Kiambatisho Na. 20). Mheshimiwa Spika, katika mwaka 2022/2023, Serikali imeendelea kutekeleza mradi wa kuwawezesha wavuvi kukopeshwa boti za uvuvi za kisasa na zana zake, ufugaji samaki kwenye vizimba na uzalishaji wa zao la mwani kwa kupatiwa mkopo wa masharti nafuu utakaosimamiwa na Benki ya Maendeleo ya Kilimo Tanzania (TADB). Mheshimiwa Spika, katika mwaka 2022/2023, Serikali imeendelea kuimarisha miundombinu ya uvuvi kwa kuendelea na ujenzi wa Bandari ya Uvuvi Kilwa Masoko – Lindi, ujenzi wa masoko saba (7) ya mazao ya uvuvi na Mialo mitatu (3. Aidha, miundombinu hii itaimarishwa kwa kujenga mitambo ya kuhifadhia mazao kama vile vyumba vya ubaridi na mitambo ya kuzalisha barafu. Vilevile, Serikali imeendelea na ujenzi na ukarabati wa vituo vya ukuzaji viumbe maji na mashamba darasa. MAPATO NA MATUMIZI YA FEDHA KWA MWAKA 2022/2023 Makusanyo ya Maduhuli kwa Mwaka 2022/2023 Mheshimiwa Spika, katika mwaka wa fedha 2022/2023 Wizara ilipanga kukusanya Shilingi 40,000,000,000 kupitia Fungu 64. Hadi Aprili, 2023 Shilingi 17,392,394,050.74 sawa na asilimia 43.48 ya lengo la mwaka zilikusanywa kutoka Sekta ya Uvuvi sawa na asilimia 51.61 ya lengo la kukusanya Shilingi 33,333,333,333.33 hadi Aprili, 2023. (Kiambatisho Na. 21). Mheshimiwa Spika, fedha hizi zimekusanywa kutoka vyanzo vifuatavyo: leseni za usafirishaji samaki na mazao yake nje ya nchi (Export Licences); leseni za uingizaji mazao ya uvuvi ndani ya nchi (Import Licences); ushuru wa mrabaha (Export Royalty); Mapato mengineyo (Miscellaneous receipts); mrabaha wa kuingiza mazao ya uvuvi nchini (Import Royalty), leseni za uvuvi katika Ukanda wa Uchumi wa Bahari, tozo ya maabara; leseni za uvuvi wa kambamiti, kibali cha kusafirisha mazao ya uvuvi ndani ya nchi (Movement Permit), mauzo ya vifaranga vya samaki na faini kwa makosa mbalimbali ya ukiukwaji wa sheria za uvuvi (Kielelezo Na. 4). Kielelezo Na. 4: Makusanyo ya Maduhuli kwa Mwaka wa Fedha 2022/2023 hadi Aprili, 2023 Chazo: Wizara ya Mifugo na Uvuvi. Mheshimiwa Spika, miongoni mwa sababu za kushuka kwa makusanyo ni pamoja na upungufu wa watumishi wa Sekta ya Uvuvi kwenye vituo vya Ulinzi na Usimamizi wa rasilimali za Uvuvi na Uthibiti Ubora wa Viwango na Masoko; kuwepo kwa mianya ya utoroshaji wa mazao ya uvuvi kwenye maeneo ya maji na mipakani; kuwepo kwa uvuvi na biashara haramu ya mazao ya uvuvi; kupungua kwa uzalishaji wa samaki na hivyo kupungua malighafi kwenye viwanda vya kuchakata samaki; kupungua kwa sampuli za mazao ya uvuvi yanayopimwa kwa ajili ya kupeleka nje ya nchi; na ufinyu wa bajeti pamoja na uhaba wa vitendea kazi kwenye baadhi ya vituo kama magari, pikipiki na boti. Fedha zilizoidhinishwa kwa Mwaka 2022/2023 Mheshimiwa Spika, katika mwaka 2022/2023, Wizara kupitia Fungu 64 ilitengewa jumla ya Shilingi 176,201,183,000. Kati ya fedha hizo, Shilingi 40,522,421,000 ni kwa ajili ya Matumizi ya Kawaida na Shilingi 135,678,762,000 ni kwa ajili ya kutekeleza miradi ya maendeleo. Matumizi ya Bajeti ya Kawaida. Mheshimiwa Spika, katika mwaka 2022/2023 Fungu 64 lilitengewa jumla ya Shilingi 40,522,421,000. Kati ya fedha hizo, Shilingi 12,719,235,000 ni kwa ajili ya Mishahara ya Watumishi wa Wizara (PE) na Shilingi 27,803,186,000 ni kwa ajili ya Matumizi Mengineyo (OC). Hadi Machi, 2023, jumla ya Shilingi 16,804,782,829.97 zimetolewa, sawa na asilimia 41.47 kwa ajili ya Matumizi ya Kawaida ambapo Shilingi 9,318,749,750.93 ni fedha za mishahara ya watumishi (PE) na Shilingi 7,486,033,079.04 ni fedha za Matumizi Mengineyo (OC). Matumizi ya Bajeti ya Maendeleo Mheshimiwa Spika, katika mwaka 2022/2023 Wizara kupitia Fungu 64 ilitengewa kiasi cha Shilingi 135,678,762,000 kwa ajili ya kutekeleza miradi ya maendeleo ikiwa ni fedha za ndani na nje. Kati ya fedha hizo Shilingi 98,682,025,000 ni fedha za ndani na Shilingi 36,996,737,000 ni fedha za nje. katika mwaka 2022/2023 Wizara kupitia Fungu 64 ilitengewa kiasi cha Shilingi bilioni 135.7 kwa ajili ya kutekeleza miradi ya maendeleo ikiwa ni fedha za ndani na nje. Hadi Aprili, 2023, jumla ya maombi ya shilingi bilioni 41,251,987,361.19 yamewasilishwa ambapo kiasi cha Shilingi bilioni 6,625,345,688.98 zimelipwa na shilingi bilioni 34,626,641,672.21 zipo kwenye hatua mbalimbali za malipo. UTEKELEZAJI WA MAJUKUMU KATIKA MWAKA 2022/2023 Usimamizi wa Sera na Sheria Mheshimiwa Spika, katika mwaka 2022/2023, Serikali imefanya maboresho ya Kanuni za Uvuvi za Mwaka 2022 (GN 478B na 478E) kwa kupunguza gharama za ada za leseni na tozo mbalimbali kwa lengo la kuwapunguzia gharama za uendeshaji wavuvi na wafanyabiashara wa mazao ya uvuvi nchini. Katika maboresho hayo, baadhi ya ada za leseni zilizounganishwa kuwa moja ni pamoja na Kambakoche hai na Kaa hai, Pweza na Ngisi waliogandishwa na Kambamiti wenye vichwa na wasio na vichwa (head on and headless). Kabla ya marekebisho hayo, kila zao lilikuwa linalipiwa kiasi cha Dola za Marekani 500 ikiwa ni ada ya leseni ambapo kwa sasa ada ya leseni ni Dola za Marekani 500 kwa mazao yote yaliyounganishwa kwa wafanyabiashara wadogo. Mheshimiwa Spika, maboresho hayo, pia, yamepunguza ada ya leseni ya uvuvi wa uduvi kutoka Dola za Marekani 300 hadi 200 kwa mwaka. Aidha, tozo za kusafirisha mazao ya uvuvi nje ya nchi zimepunguzwa ikiwemo tozo za kusafirisha minofu ya Sangara kutoka Dola za Marekani 0.2 hadi 0.1, leseni ya dagaa wakavu kutoka Ziwa Victoria, Nyasa na Bahari ya Hindi kutoka Dola za Marekani 0.16 hadi 0.1, na dagaa wa Ziwa Tanganyika kutoka Dola za Marekani 0.5 hadi kufikia 0.3 kwa kilo. Maboresho ya Kanuni hii yamefanyika ili kuhamasisha biashara ya uvuvi na kuongeza usalama wa chakula. Mheshimiwa Spika, katika mwaka 2022/2023, Wizara imefanya maboresho ya ushuru wa kusafirisha nje ya nchi mabondo mabichi na makavu ambapo kwa sasa mabondo mabichi/yaliyogandishwa yanatozwa ushuru wa Dola za Marekani 2.7 kwa kilo na kwa Mabondo makavu Dola za Marekani 3.3 kwa kilo ikilinganishwa na awali ambapo mabondo hayo yalikuwa yanatozwa asilimia nne (4) kwa kuzingatia bei ya soko. Usimamizi wa Takwimu za Uvuvi Mheshimiwa Spika, katika mwaka 2022/2023, Serikali imeendelea kuimarisha ukusanyaji, uchakataji na usimamizi wa taarifa na takwimu za uvuvi kwa lengo la kuwa na uvuvi endelevu. Katika mwaka 2022/2023, wavuvi 197,763 na vyombo vya uvuvi 58,448 vilitumika katika shughuli za uvuvi ikilinganishwa na wavuvi 194,804 na vyombo vya uvuvi 57,991 kwa mwaka 2021/2022 ikiwa ni ongezeko la asilimia 1.5 la wavuvi. Mheshimiwa Spika, hadi kufikia mwezi Aprili 2023, jumla ya tani 426,555.46 za samaki zenye thamani ya shilingi trilioni 2.9 zilivunwa ikilinganishwa na tani 415,880.6 za samaki zenye thamani ya shilingi trilioni 2.8 zilizovunwa katika kipindi kama hiki mwaka 2021/2022, ambapo kuna ongezeko la asilimia 3 (Kielelezo Na. 5). Aidha, ongezeko hili limechangiwa na kuongezeka kwa nguvu ya uvuvi. Kielelezo Na. 5: Ulinganifu wa Uzalishaji wa Samaki kwa Kipindi cha Julai hadi Aprili 2021/2022 na 2022/2023 Chazo: Wizara ya Mifugo na Uvuvi. Mheshimiwa Spika, kati ya tani 426,555.5, zilizozalishwa katika kipindi cha Julai, 2022 hadi Aprili, 2023 tani 300,251.57 sawa na asilimia 70.4 ni kutoka Ziwa Victoria, tani 62,771.68 sawa na asilimia 14.7 ni kutoka Ziwa Tanganyika, tani 5,238.51 sawa na asilimia 1.2 ni kutoka Ziwa Nyasa, tani 12,851.45 sawa na asilimia 3.0 ni kutoka maji madogo na tani 45,442.24 sawa na asilimia 10.7 ni kutoka Ukanda wa Bahari ya Hindi. Mheshimiwa Spika, katika mwaka 2022/2023, Wizara kwa kushirikiana na Shirika la The Nature Conservancy kupitia Programu ya Tuungane imefanya sensa ya uvuvi katika Ziwa Tanganyika. Matokeo ya sensa yanaonesha kuongezeka kwa idadi ya vyombo kutoka vyombo 11,506 mwaka 2011 hadi vyombo 11,963 mwaka 2022. Aidha, idadi ya wavuvi imeongezeka kutoka wavuvi 26,612 mwaka 2011 hadi kufikia wavuvi 29,388 mwaka 2022. Mheshimiwa Spika, katika mwaka 2022/2023, Wizara kwa kushirikiana na Taasisi ya Uvuvi Ziwa Victoria (LVFO) imekamilisha tathmini ya uwingi wa samaki katika Ziwa Victoria na matokeo yanaonesha kiasi cha samaki kilichopo ni tani 2,235,822 na kati ya hizo samaki aina ya sangara ni tani 334,341, dagaa tani 1,060,589, furu tani 331,709 na uduvi tani 509,183. Usimamizi na Udhibiti wa Rasilimali za Uvuvi Mheshimiwa Spika, katika mwaka 2022/2023, Wizara imeendelea kuimarisha usimamizi shirikishi, ulinzi na udhibiti wa rasilimali za uvuvi na biashara haramu ya mazao ya uvuvi nchini kwa lengo la kuwa na uvuvi endelevu na wenye tija kwa wananchi na Taifa. Mheshimiwa Spika, katika kuimarisha usimamizi wa rasilimali za uvuvi, hadi kufikia Aprili, 2023, jumla ya siku kazi 4,743 za operesheni maalum na doria ambazo ni sawa na asilimia 60.8 ya lengo la mwaka la siku kazi 7,800 zilifanyika katika Ziwa Victoria, Ziwa Tanganyika, Ziwa Nyasa na Bahari ya Hindi. Matokeo ya operesheni na doria yalikuwa ni kukamatwa kwa zana haramu za uvuvi, samaki wachanga na watuhumiwa ambapo kesi saba (7) zilifunguliwa mahakamani. (Kiambatisho Na 22). Mheshimiwa Spika, Wizara kwa kushirikiana na Shirika la Chakula na Kilimo la Umoja wa Mataifa (FAO) imeendelea kuimarisha usimamizi shirikishi wa rasilimali za uvuvi kwa kuvijengea uwezo Vikundi vya Usimamizi Shirikishi wa Rasilimali za Uvuvi (BMUs) kwa lengo la kuleta ufanisi na kuongeza tija. Aidha, wavuvi 320 kutoka Vikundi 15 vya BMUs katika Halmashauri ya Mkinga walipatiwa mafunzo kuhusu dhana ya usimamizi wa rasilimali za uvuvi unaozingatia ikolojia na mazingira. Pia, wajumbe 210 wa BMUs kutoka vijiji saba (7) vya Halmashauri ya Mkinga vinavyojihusisha na uvuvi wa pweza walihamasishwa kuanza ufungaji wa hiari wa uvuvi wa pweza (Mwamba Darasa) kwa lengo la kuwa na uvuvi endelevu wa rasilimali hiyo. Pia, Wizara kwa kushirikiana na WWF imeandaa Mwongozo wa Ufungaji wa Hiari wa Uvuvi wa Pweza kwa Muda wa mwaka 2023. Mheshimiwa Spika, Wizara kwa kushirikiana na Shirika la Mwambao Coastal Network Tanzania imeendelea kuhamasisha ufungaji wa hiari wa uvuvi wa pweza (Mwamba Darasa) katika vijiji vya Boma Subutini, Boma Kichakamiba (Mkinga) na Ushongo (Pangani) kwa kipindi cha miezi mitatu ambapo tani 27.6 za pweza zenye thamani ya shilingi Milioni 29.58 zilivunwa. Vilvile, Wizara kwa kushirikiana na Shirika la Mwambao na vijiji vya Boma Subutini (Mkinga) na Ushongo (Pangani) imeweka baharini miamba ya bandia 90 katika maeneo ya yaliyopo karibu na mwamba darasa kwenye Kijiji cha Bomasubutini (Mkinga) na 99 katika Kijiji cha Ushongo (Pangani) kwa lengo la kuongeza mazalia ya samaki na pweza uzalishaji ambapo wamefikia makubaliano kutovua kabisa kwenye eneo husika. Mheshimiwa Spika, katika mwaka 2022/2023, Wizara kwa kushirikiana na Shirika la The Nature Conservancy, kupitia Programu ya Tuungane, imetoa mafunzo kuhusu usimamizi wa rasilimali za uvuvi, athari za uvuvi haramu na uvuvi endelevu kwa wanachama 78 wa BMUs za Kalunga, Mandakerenge na Mtakuja katika Wilaya ya Nkasi. Mheshimiwa Spika, Vilevile, Wizara kwa kushirikiana na Programu ya Tuungane imekamilisha awamu ya kwanza ya ujenzi wa Kituo cha kuchakata mazao ya uvuvi (Migebuka na Dagaa) katika Kijiji cha Buhingu Wilaya ya Uvinza Kigoma unaojumuisha ujenzi wa vyumba vitano (5) vya kuchakata, eneo la kupokelea samaki na nyumba ya walinzi. Vilevile, Wizara kwa kushirikiana na Programu ya Tuungane imejenga Ofisi ya Maeneo ya Pamoja ya Usimamizi wa Uvuvi (CFMA) katika Kijiji cha Karema, Wilaya ya Tanganyika (Katavi) na kupatiwa samani. Uthibiti wa Ubora na Usalama wa Mazao ya Uvuvi Mheshimiwa Spika, katika mwaka 2022/2023, Wizara imeendelea kuimarisha uthibiti wa ubora na usalama wa mazao ya uvuvi kwa kufanya kaguzi 8,649 kati ya kaguzi 9,472 zilizopangwa ili kuhakiki ubora, usalama wa mazao ya uvuvi na uimara wa mfumo wa uzalishaji. Kaguzi hizo zilifanyika katika viwanda 23 vya kuchakata samaki, vituo 37 vya kuhifadhia samaki hai wa mapambo, mialo 10 ya kupokelea samaki, masoko 8, maghala 70 ya kuhifadhia mazao yaliyokaushwa, vituo 17 vya kugandisha samaki, viwanda 16 vya mabondo, meli nne (4) za uvuvi na vyombo 1,453 vya kusafirisha mazao ya uvuvi. Mheshimiwa Spika, kaguzi 569 zimefanyika viwandani ambapo kati ya hizo kaguzi 415 ni za kawaida na kaguzi za kina 154; kaguzi 587 zimefanyika kwenye maghala ya kuhifadhia samaki, vituo vya kugandisha samaki, magari ya kusafirisha samaki, mialo ya kupokelea samaki pamoja na masoko. Vilevile, kaguzi 6,924 za uhakiki wa ubora na usalama wa mazao ili kutoa vyeti vya afya kabla ya kusafirishwa nje ya nchi zilifanyika. Mheshimiwa Spika, Serikali inaendelea kuimarisha mazingira ya uzalishaji, uchakataji, uhifadhi wa mazao ya uvuvi pamoja na miundombinu ya uvuvi ikiwemo mialo ya kupokelea samaki na masoko kwa lengo la kuthibiti viwango vya ubora na usalama. Aidha, hadi kufikia mwezi Aprili, 2023, tani 29,466.98 za mazao ya uvuvi na samaki hai wa mapambo 150,308 zenye thamani ya shilingi bilioni 453.80 waliuzwa nje ya nchi na kuingizia Serikali mrabaha wa shilingi bilioni 12.56 (Kiambatisho Na. 23) ikilinganishwa na tani 34,841.72 na samaki hai wa mapambo 169,089 wenye thamani ya shilingi bilioni 475.01 waliouzwa nje ya nchi na kuingizia Serikali mrabaha wa shilingi bilioni 13.84 mwezi Aprili 2022. Aidha, Serikali imeendelea kusimamia uingizaji wa samaki ndani ya nchi kutoka nchi mbalimbali ambapo hadi kufikia Mwezi Aprili, 2023 jumla ya tani 6.92 za samaki zenye thamani ya shilingi milioni 236.74 zimeingizwa nchini (Kiambatisho Na. 24) ikilinganishwa na tani 4.75 zenye thamani ya shilingi milioni 154.23 zilizoingizwa nchini mwaka 2021/2022. Maabara ya Taifa ya Uvuvi Mheshimiwa Spika, katika mwaka 2022/2023, Wizara kupitia Maabara ya Taifa ya Uvuvi imeendelea kuhakiki ubora na usalama wa samaki na mazao yake ili kukidhi viwango vinavyokubalika kitaifa, kikanda na kimataifa. Aidha, Maabara imeendelea kuhuisha hadhi ya Ithibati kupitia kaguzi za kina za Taasisi ya Ithibati ya Nchi za Jumuiya ya Maendeleo ya Kusini mwa Afrika (SADCAS) na kukidhi kiwango cha kimataifa cha ISO17025:2017. Pia, Maabara imepokea sampuli 2,216 na kufanya uchunguzi wa vimelea na kemikali ili kuhakiki ubora na usalama wa mazao ya uvuvi ikilinganishwa na sampuli 2,027 zilizopokelewa mwaka 2021/2022. Mheshimiwa Spika, Maabara imeongeza wigo wa utoaji wa huduma zake nchini, ambapo imeingia mkataba na Shirika la Viwango la Tanzania (TBS) ili kupokea na kufanya uchunguzi wa sampuli za vyakula vinavyozalishwa katika Kanda ya Ziwa Victoria, jukumu ambalo hapo awali lilikuwa likitekelezwa na TBS. Vilevile, Maabara imeongeza wigo na njia mpya za uchunguzi wa samaki na mazao yake baada ya Serikali kuingia makubaliano na Jamhuri ya Watu wa China yaliyolenga kuimarisha biashara ya mazao ya uvuvi. Hifadhi za Bahari na Maeneo Tengefu Mheshimiwa Spika, katika mwaka 2022/2023, Wizara kupitia Kitengo cha Hifadhi za Bahari na Maeneo Tengefu (MPRU) imeendelea kusimamia maeneo tengefu (15) na hifadhi za bahari tatu (3). Lengo ni kuhifadhi uoto wa asili, nyasi za bahari,matumbawe, mazalia na makuzia ya samaki pamoja na kulinda na kuhifadhi samaki aina ya papa potwe (whale shark), samaki wa mapambo, silikanti na viumbe waliohatarini kutoweka kama kasa na kaa wanao kwea minazi waitwao tuyuyu (coconut crab). Vilevile, uhifadhi unalenga kulinda ndege na nyangumi wanaohama kutoka bara moja na kwenda bara lingine, viboko wanaoitika kwa miluzi, magofu yenye historia za kusisimua na karakana za utengenezaji wa boti za asili. Aidha, maeneo hayo yana vivutio mbalimbali vya utalii vikiwemo fukwe nzuri zenye mchanga laini na mweupe zinazopatikana maeneo machache duniani na hivyo kuifanya Tanzania kuwa miongoni mwa nchi chache zenye vivutio vya asili katika pwani na bahari. Mheshimiwa Spika, nchi yetu imebarikiwa kuwa na aina (10) ya nyasi bahari kati ya aina (12) zilizotambuliwa duniani. Nyasi hizi ni bioanuwai muhimu katika uzalishaji wa viumbe maji wa bahari na kukabilina na mabadiliko ya tabianchi. Tathmini imeonesha kuwa katika maeneo ya Hifadhi ya hapa nchini kuna aina 10 za nyasi bahari katika Ghuba ya Mnazi na Maingiliano ya Mto Ruvuma, aina tano (5) katika Hifadhi ya Tanga Silikanti na aina nne (4) katika Maeneo Tengefu ya Dar es Salaam. Mheshimiwa Spika, katika kusimamia matumizi endelevu ya bioanuwai na mifumo ikolojia ya bahari, jumla ya doria zenye siku kazi 541 zilifanyika hadi kufikia Aprili, 2023. Matokeo ya doria hizo ni kukamatwa kwa zana haramu za uvuvi na kiasi cha shilingi milioni 28.0 kilikusanywa kutokana na faini. Aidha, elimu kuhusu sheria na matumizi ya zana sahihi na uvuvi endelevu imetolewa kwa wadau 755 ili kuhifadhi rasilimali za bahari kwa vizazi vya sasa na vijavyo. Mheshimiwa Spika, hadi kufikia Aprili, 2023 watalii 35,562 walitembelea Hifadhi za Bahari na Maeneo Tengefu ambapo kiasi cha shilingi bilioni 1.68 kilikusanywa ikilinganishwa na watalii 22,562 na shilingi bilioni 1.18 zilizokusanywa mwaka 2021/2022 ikiwa ni ongezeko la asilimia 42.4 la mapato yatokanayo na utalii. Mheshimiwa Spika, ongezeko hili la watalii limetokana na jitihada za Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania kuutangaza utalii kupitia filamu ya The Royal Tour, pamoja na jitihada za MPRU kuendelea kujitangaza kupitia maonesho ya kitaifa, kikanda na kimataifa yakiwemo maonesho ya 46 ya Kimataifa ya Biashara - Sabasaba, Nanenane, Italy Tanzania Economic Forum, Siku ya Utalii Duniani (World Tourism Day), Swahili International Tourism Expo na Karibu Kusini Expo pamoja na kujitangaza kupitia Utalii Popote, Safari Channel na Channel Ten. Ukuzaji Viumbe Maji Mheshimiwa Spika, katika mwaka 2022/2023, jumla ya vifaranga 35,967,180 vimezalishwa nchini ikilinganishwa na vifaranga 30,332,528 vya mwaka 2021/2022, sawa na ongezeko la asilimia 18.6 la uzalishaji. Kati ya hivyo, Wizara na Taasisi za Serikali zilizalisha jumla ya vifaranga 4,069,172 ikilinganishwa na vifaranga 3,389,240 vilivyozalishwa mwaka 2021/2022 na vituo vya sekta binafsi vimezalisha vifaranga 31,898,008 ikilinganishwa na vifaranga 26,943,288 vilivyozalishwa mwaka 2021/2022. Vilevile, jumla ya wananchi 8,788 walipatiwa mafunzo kuhusu mbinu bora za ufugaji samaki na udhibiti wa magonjwa ikilinganishwa na wananchi 7,884 wa mwaka 2021/2022. Mheshimiwa Spika, katika mwaka 2022/2023, Wizara imeendelea kuhamasisha sekta binafsi kuwekeza katika mnyororo wa thamani wa ukuzaji viumbe maji kwa kuwezesha kampuni 15 za ukuzaji viumbe maji kupata msamaha wa kodi ya ongezeko la thamani (VAT) na ushuru wa forodha kutokana na uagizaji wa pembejeo mbalimbali za ukuzaji viumbe maji ambazo hazipatikani nchini. Jitihada hizi zimepelekea kuongezeka kwa uwekezaji katika vitotoleshi vya sekta binafsi kutoka 35 vya mwaka 2021/2022 kufikia 39 vya 2022/2023. Pia, jumla ya tani 4,337.9 za chakula cha samaki zilitumika nchini ikilinganishwa na tani 2,156.7 zilizotumika mwaka 2021/2022. Kati ya hizo, tani 1,325.2 zilizalishwa nchini na tani 3,012.7 ziliingizwa kutoka nje ya nchi Mheshimiwa Spika, katika kuhakikisha kuwa mazao ya ukuzaji viumbe maji yanakidhi vigezo vya soko, Wizara imefanya kaguzi zenye siku kazi 160 katika mashamba ya ufugaji samaki (44), vitotoleshi vya samaki (13) katika mikoa ya Mwanza, Mara, Geita, Simiyu na Tanga ikilinganishwa na kaguzi zenye siku kazi 69 zilizofanyika mwaka 2021/2022. Aidha, Wizara kwa kushirikiana na TAMISEMI imetoa mafunzo kwa wanawake 1,019 ambao ni wakulima wa mwani katika mikoa ya Lindi (459), Tanga (347) na Mtwara (213) kuhusu uzalishaji na uhifadhi wa zao la mwani ili liweze kukidhi viwango vya ubora. Mheshimiwa Spika, katika mwaka 2022/2023, idadi ya wakuzaji viumbe maji imefikia 34,057 kutoka 31,998 wa mwaka 2021/2022. Idadi ya mabwawa ya watu binafsi imeongezeka kufikia 32,878 kutoka 31,407 ya mwaka 2021/2022. Aidha, idadi ya vizimba imefikia 993 (Ziwa Victoria – 911, Tanganyika – 3 na Malambo mbalimbali – 79) kutoka vizimba 780 vya mwaka 2021/2022. Ongezeko hili la uwekezaji limepelekea kuongezeka kwa uzalishaji wa mazao ya ukuzaji viumbe maji kufikia tani 33,525.46 kutoka tani 28,856.87 za mwaka 2021/2022. Uzalishaji huu unajumuisha tani 29,106.6 za samaki wa maji baridi (sato na kambale), tani 8.3 za samaki wa maji bahari (mwatiko), tani 4,379.1 za mwani, tani 30 za kambakoche walionenepeshwa, tani 0.6 za kaa, tani 0.86 za majongoo bahari na vipande 550 vya lulu. Mheshimiwa Spika, katika kuongeza upatikanaji wa mazao yatokanayo na ufugaji samaki kwa lengo la kuhakikisha usalama wa chakula na lishe kwa wananchi, Wizara imepandikiza vifaranga 31,000 vya samaki katika malambo mawili (2) ya Amani Makolo – Mbinga (15,000) na Kidatu - Kilosa (16,000). Huduma za Ugani wa Uvuvi Mheshimiwa Spika, katika mwaka 2022/2023, ili kuhakikisha kasi ya kutoa huduma za ugani kwa wadau wa Sekta ya uvuvi inaongezeka, Wizara imeendelea kuimarisha huduma hizo kwa kutoa mafunzo kwa wadau nchini kwa kutumia teknolojia ya simu za kiganjani kupitia mfumo wa M-kilimo ambapo maafisa ugani 298 kati ya 677 waliopo wamesajiliwa na kuweza kutoa ushauri wa kitaalam kwa wadau 2,208 wa uvuvi. Mheshimiwa spika, katika mwaka 2022/2023, Wizara kwa kushirikiana na Ofisi ya Waziri Mkuu - Kazi, Ajira, Vijana na Wenye Ulemavu inaendesha programu ya atamizi maalum ya uvuvi na ukuzaji viumbe maji kwa vijana 500, ambapo awamu ya kwanza imenufaisha vijana 200. Aidha, Wizara itaendelea kuwawezesha vijana waliopata mafunzo kupata mikopo ya pembejeo za ufugaji samaki na kilimo cha mwani kupitia programu ya ECF. Vile vile, Wizara inaendelea na mchakato wa kuwapata vijana wengine 300 wanaotarajiwa kupewa mafunzo katika awamu ya pili. Programu hiyo inaendeshwa katika vituo 14 ambapo vituo vitatu (3) ni vya umma na 11 ni vya sekta binafsi. Mheshimiwa Spika, katika mwaka 2022/2023, Wizara imeendelea kutoa mafunzo rejea kwa wavuvi na wakuzaji viumbe maji nchini ambapo jumla ya wadau 7,819 kutoka katika mikoa ya Geita, Mwanza, Kagera, Mara, Tanga, Dar es Salaam, Lindi, Mtwara, pwani na Simiyu wamepatiwa mafunzo kuhusu mbinu bora za ufugaji wa samaki kibiashara (418), utunzaji wa mazingira na vyanzo vya maji (475), ufugaji wa majongoo bahari (121), uanzishwaji wa vyama vya ushirika na maandiko ya kibiashara (6,805). Aidha, wadau 60,504 walipatiwa elimu ya uanzishwaji wa vyama vya ushirika vya wavuvi, ukuzaji wa viumbe maji na uvuvi endelevu. Kati ya hao, wadau 23,471 wamepatiwa elimu katika maonesho ya Biashara ya Kimataifa (Sabasaba), wadau 2,838 katika maonesho ya siku ya chakula dunia na wadau 34,195 katika maonesho ya Nanenane. Mheshimiwa Spika, Wizara imeandaa vijarida sera viwili (2) kuhusu hitaji la kuongeza kiwango cha upatikanaji wa sangara kwenye Ziwa Victoria na matumizi ya satelaiti kwa shughuli za uvuvi kiuchumi vitakavyosaidia Serikali kufanya maamuzi katika usimamizi wa rasilimali za uvuvi. Aidha, Jumla ya vipindi 26 vya redio na 13 luninga viliandaliwa na kurushwa hewani kuhusu umuhimu wa ulaji wa samaki na utafiti wa uvuvi nchini. Vilevile, vijarida 18,108 vinavyohusu ufugaji bora wa samaki, athari za uvuvi haramu na uhifadhi bora wa mazao ya uvuvi vilisambazwa kwa wadau wa uvuvi kwa lengo la kutoa elimu. Taasisi Zilizo chini ya Sekta ya Uvuvi Taasisi ya Utafiti wa Uvuvi Tanzania – TAFIRI Utafiti Bahari ya Hindi Mheshimiwa Spika, katika mwaka 2022/2023, Wizara kupitia TAFIRI imefanya tafiti mbalimbali kwenye maji ya asili na ukuzaji viumbe maji ambazo hutumika kuishauri Serikali kuweka mikakati ya uendelezaji na usimamizi wa Sekta ya Uvuvi nchini. Mheshimiwa Spika, katika mwaka 2022/2023, Wizara kupitia TAFIRI imefanya utafiti wa kufuatilia ongezeko la tindikali baharini (ocean acidification) na aina za kaboni (sea water carbonate species) katika maji ya Pwani ya Tanzania ambao ni utelekezaji wa matakwa ya Maendeleo Endelevu ya Dunia (SDG). Matokeo ya utafiti huu yanatumika kutoa taarifa ya utelekezaji wa lengo 14.3.1 la SDG kuhusu Maisha Chini ya Maji na kushauri mamlaka ipasavyo juu ya athari za ongezeko hili kwenye usimamizi wa rasilimali za uvuvi. Mheshimiwa Spika, TAFIRI inaendelea kufanya utafiti wa ukulima mseto wa mwani na samaki katika pwani ya Bahari ya Hindi kama njia ya kuongeza uzalishaji na chanzo cha chakula na kipato kwa jamii za Pwani. Matokeo ya awali ya utafiti huu yanaonesha kuwa mwani unaolimwa kwenye kina cha mita moja na nusu unakua vizuri zaidi ya ule unaolimwa kwenye maji ya mita moja ambapo katika kipindi cha miezi mitatu, mbegu ya kilo moja na nusu imezalisha kilo 16. Mheshimiwa Spika, TAFIRI imeendelea kufanya utafiti wa teknolojia ya kutumia vyungu vinavyowekwa kwenye matumbawe katika uvuvi wa pweza. Aidha, wadau 84 wamejengewa uwezo wa kutumia teknolojia hiyo ambayo itaongeza ufanisi kulinganisha na zana duni ya mchokoo inayotumika sasa. Mheshimiwa Spika, Wizara kupitia TAFIRI inatekeleza mradi wa matumizi ya vifaa vya kuvutia Samaki (Fish Aggregating Devices-FADs) ambavyo vitasaidia kuvutia samaki katika maeneo ya karibu na mavuvi ya wavuvi wadogo na kuongeza kiwango cha samaki kinachovuliwa na kuimarisha usalama wa chakula, uchumi, na kuongeza malighafi kwa ajili ya viwanda vya kusindika samaki. Utafiti Ziwa Tanganyika na Ziwa Victoria Mheshimiwa Spika, Wizara kupitia TAFIRI inatekeleza mradi wa FISH4ACP ambao unalenga kuendeleza mnyororo wa thamani kwa dagaa na migebuka wa Ziwa Tanganyika. Kwa sasa mradi upo kwenye uendelezaji wa mnyororo wa thamani kwa kujenga uwezo wa wachakataji, kujenga miundombinu ya uchakataji, mifumo ya ubaridi na ugandishaji, na kuongeza ushiriki wa wanawake na vijana. Mheshimiwa Spika, Wizara kupitia TAFIRI imefanya utafiti wa ufuatiliaji wa aina ya samaki wanaofugwa wenye tija katika mabwawa na atamizi (hatcheries) kwa kutumia teknolojia ya vinasaba-mazingira (eDNA) kwa nia ya kuboresha ufugaji samaki nchini. Aidha, utafiti huu umewezesha kutambua aina za samaki za asili na ngeni zinazofugwa kwenye maeneo mbalimbali ya Bonde la Ziwa Victoria. Wafugaji wa samaki wapatao 60 wamefundishwa namna ya kutambua aina ya samaki anayefaa kufugwa ili kuondokana na changamoto ya kufuga samaki wasio na tija kwa kushindwa kuwatambua. Matokeo ya utafiti huu yatasaidia kuwekwa mikakati ya kuepukana na ufugaji wa aina ya samaki wasio na tija na pia kufuga samaki mchanganyiko hivyo kusababisha uchafuzi wa vinasaba za spishi za samaki. Wakala ya Elimu na Mafunzo ya Uvuvi – FETA Mheshimiwa Spika, katika mwaka 2022/2023, FETA imedahili jumla ya wanafunzi 1,227 katika ngazi ya Astashahada na Stashahada katika Kampasi za Mbegani (Bagamoyo, Pwani), Nyegezi (Mwanza) na Kibirizi (Kigoma) katika Tasnia za Uvuvi na Ukuzaji Viumbe Maji. Mafunzo haya yanalenga kuwapatia elimu ya umahiri kwa vitendo (Competence Based Education) ili kupata wataalam waliobobea katika fani husika ambao watakuwa chachu ya kuleta Maendeleo. Mheshimiwa Spika, FETA pia imeendelea kutoa mafunzo ya muda mfupi ya kuwajengea uelewa na ujuzi wavuvi, wafanyakazi wa viwanda vya samaki na wananchi ili kuzifikia fursa mbalimbali kupitia Uchumi wa Buluu. Jumla ya washiriki 2,655 wamejengewa uwezo katika tasnia za: mbinu bora za kuongeza mnyororo wa thamani kwenye uvuvi na mazao yake (150); usalama wa chakula (286) na mbinu bora za ufugaji wa samaki wa kibiashara (1,632). Aidha, elimu imetolewa kuhusu ufugaji wa Majongoo Bahari (189); ufundi stadi wa matengenezo ya majokofu na vipoza hewa (32); na mafunzo stadi yenye Ithibati ya TASAC ya uendeshaji na usalama wa vyombo vidogo katika maziwa na bahari (366). Mheshimiwa Spika, Wakala kupitia mradi wa TRUEFISH umeandaa Mpango wa Biashara (Business Plan) wa kuendeleza ukuzaji wa viumbe maji. Mpango huo utaimarisha uwezo na weledi wa wakufunzi 25 kwa kuwapatia mafunzo ya muda mfupi katika masuala ya ukuzaji viumbe maji. Mafunzo hayo yatafanyika katika nchi za China, Kenya na hapa nchini. Aidha, mpango utaboresha mitaala ya kozi za muda mrefu na kuandaa mitaala tisa (9) ya kozi fupi. Vilevile, Mpango utaiwezesha Wakala kupata vifaa na ujuzi wa kutengeneza vizimba vya kufugia samaki, vifaa vya maabara, vifaa vya kuangalia ubora wa maji, vitotoleshi viwili (2) vya vifaranga vya sato na kambale, mtambo wa kuzalisha chakula cha samaki, vifaa kwa ajili ya matengenezo ya mifumo ya baridi (refrigeration and cold rooms), kompyuta 30 na vitabu vya kufundishia. Shirika la Uvuvi Tanzania (TAFICO) Mheshimiwa Spika, ili kuvutia uwekezaji wa Serikali na sekta binafsi, TAFICO imeandaa Mpango wa Biashara (Business Plan) ambao umeainisha miradi ya kimkakati kwa ajili ya kuongeza tija katika uvuvi wa bahari kuu na mnyororo wa thamani wa mazao ya uvuvi. Pia, katika mpango huo TAFICO itashirikisha sekta Binafsi katika kuibua na kutekeleza baadhi ya miradi kwa utaratibu wa ushirikiano kati ya Sekta ya Umma na Sekta Binafsi (Public - Private Partnership -PPP). Mheshimiwa Spika, katika mwaka 2022/2023, Serikali imeendelea kuboresha utendaji kazi wa Shirika la Uvuvi Tanzania (TAFICO) ili kunufaika na uvuvi wa bahari kuu kwa Wizara kuzindua rasmi Menejimenti ya shirika, kukamilisha ukarabati wa awali wa miundombinu zikiwemo ofisi za Makao Makuu yaliyopo Ras Mkwavi – Kigamboni, ufungaji wa mtandao wa Mawasiliano wa Serikali (Government Network) katika Ofisi za Makao Makuu ya Shirika pamoja na, kukamilisha msawazo (specifications) wa meli ya uvuvi ya kutumia mishipi (long line) ya kuvua bahari kuu, kukamilika kwa upembuzi yakinifu wa awali na kuendelea na Tathmini ya Athari kwa Mazingira na Jamii (ESIA) kwenye uvuvi wa bahari kuu. Aidha, Shirika limeendelea na hatua za ununuzi wa mtambo mmoja wa kuzalisha barafu utakaofungwa Kigamboni ambapo hadi sasa mzabuni amepatikana na mkataba wa ujenzi umesainiwa. Mamlaka ya Kusimamia Uvuvi wa Bahari Kuu Mheshimiwa Spika, katika mwaka 2022/2023, Mamlaka ya Kusimamia Uvuvi wa Bahari Kuu imetoa leseni za uvuvi wa bahari kuu kwa meli 48 ambapo meli tatu (3) ni za ndani na 45 ni za nje na kukusanya jumla ya shilingi bilioni 6.2 ikilinganishwa na leseni 25 zilizotolewa mwaka 2021/2022 na kuwezesha kukusanya shilingi bilioni 3.3 sawa na ongezeko la asilimia 87.9. Kuongezeka kwa makusanyo kunatokana na juhudi za makusudi za kufungua mipaka na kuweka mazingira rafiki ya uwekezaji zinazofanywa na Mheshimiwa Dkt. Samia Suluhu Hassan, Rais wa Jamhuri ya Muungano wa Tanzania. Mheshimiwa Spika, katika mwaka 2022/2023, kampuni ya Albacora Group ya Uhispania imeshusha hapa nchini tani 100 za samaki wasiolengwa (by-catch) pamoja na kufundisha mabaharia wa Kitanzania 10 (5 kutoka Tanzania bara na 5 kutoka Zanzibar). Mheshimiwa Spika, katika mwaka 2022/2023 Mamlaka imewawezesha watumishi 10 wa umma kupata mafunzo ya Waangalizi wa Uvuvi (Fishery Observers) wa bahari kuu yaliyotolewa na taasisi ya CapMarine ya Afrika Kusini na kufanya idadi ya Waangalizi kufikia 17. Ongezeko hilo la Waangalizi limeongeza ufanisi wa Mamlaka katika kusimamia kikamilifu shughuli za uvuvi wa bahari kuu. Mheshimiwa Spika, Serikali iliridhia Mkataba wa Kimataifa wa FAO wa kuzuia uvuvi haramu kupitia bandari za nchi wanachama. Ili kutekeleza mkataba huo na katika kuimarisha ulinzi na usalama wa rasilimali za uvuvi kwenye bahari kuu, Mamlaka imeingia makubaliano ya mashirikiano na taasisi nyingine ambazo ni Mamlaka ya Bandari Tanzania (TPA), Shirika la Bandari Zanzibar (ZPC), Shirika la Uwakala wa Meli Tanzania (TASAC) na Mamlaka ya Usafiri Baharini Zanzibar (ZMA). Mheshimiwa Spika, Mamlaka imefanikiwa kuandaa Muundo ambao tayari umeridhiwa na Mamlaka husika ambapo utaiwezesha Mamlaka kuajiri watumishi tofauti na ilivyo sasa ambapo watumishi waliopo wameazimwa kutoka katika Wizara na Taasisi za Serikali Tanzania Bara na Zanzibar na hivyo kuongeza ufanisi katika kutekeleza majukumu yake. MIRADI YA MAENDELEO YA SEKTA YA UVUVI Miradi ya maendeleo inayotekelezwa chini ya Programu ya ASDP II Mheshimiwa Spika, katika mwaka 2022/2023, Wizara imeendelea kutekeleza Mradi wa ujenzi wa Bandari ya Uvuvi Kilwa Masoko, ambapo Mkandarasi amekamilisha usanifu wa kina (Detail Design) umefanyika, na kazi ya uchimbaji imeanza. Mheshimiwa Spika, katika mwaka 2022/2023, Wizara imeendelea na ujenzi na ukarabati wa miundombinu ya uvuvi na ukuzaji viumbe maji ikiwemo mialo ya Igabilo (Bukoba) na Chifunfu (Sengerema); kufanya usanifu wa ujenzi wa soko la Tunduma (Momba); ujenzi na ukarabati wa vituo vya ukuzaji viumbe maji vya Ruhila (Songea), Nyengedi (Mtama), Rubambagwe (Chato) na Ruvula (Mtwara). Vilevile, Serikali inaendelea na ujenzi wa mashamba darasa mawili (2) kwa lengo la kutoa huduma za ugani katika Halmashauri za Moshi na Mwanga. Mheshimiwa Spika, katika mwaka 2022/2023, Wizara imenunua pikipiki 53 kwa ajili ya maafisa ugani wa uvuvi walioko katika Mamlaka za Serikali za Mitaa ili kuimarisha utoaji wa huduma za ugani. Mradi wa Mkopo wa Masharti Nafuu (Extended Credit Facility– ECF) Mheshimiwa Spika, katika mwaka 2022/2023, Serikali ilipata mkopo wa masharti nafuu kutoka Shirika la Fedha Duniani ambapo Sekta ya Uvuvi ilitengewa jumla ya shilingi bilioni 60. Fedha hizi zilielekezwa katika kuwawezesha wavuvi kwa kuwakopesha boti za uvuvi 158 zenye vifaa vya kisasa vya uvuvi kwa wanufaika 2,753 (Kiambatisho Na.25) pamoja na mradi wa vizimba 613 vya kufugia samaki vyenye wanufaika 3,154 na mkopo wa pembejeo za ukulima wa mwani kwa wanufaika 2,030. Maeneo mengine ni kuwezesha ujenzi wa mialo mitatu (3) ya Ng'ombo (Nyasa), Karungu (Nkasi) na Chato Beach (Chato); ujenzi wa masoko saba (7) ya mazao ya uvuvi ya Tunduma (Tunduma TC), Kyamkwikwi (Muleba), Masuche (Momba), Nyamikoma (Busega), Kasanga (Kalambo), Zingibari (Mkinga) na Manda (Ludewa); kununua na kusanikisha mitambo ya kuhifadhia mazao ya uvuvi (Cold storage); na mtambo wa kuzalisha barafu (Ice making plant) na vichanja vya kukausha dagaa. Mheshimiwa Spika, vilevile, sehemu ya fedha hizi zilielekezwa katika kuanzisha mashamba darasa 13 ya ufugaji wa samaki katika Halmashauri za Wilaya za Njombe, Iringa, Songea, Ruangwa, Kongwa, Tandahimba, Iramba, Maswa, Mkuranga, Uyui, Bariadi, Rombo na Jiji la Dodoma. Maeneo mengine ni kufanya tathmini ya kimkakati ya athari kwa mazingira (Strategic Environmental Assessment - SEA) kwa lengo la kuainisha maeneo yanayofaa kwa ufugaji samaki kwenye vizimba katika Ziwa Victoria katika Mikoa ya Mara, Geita, Simiyu, Mwanza na Kagera. Mradi wa Kikanda wa Usimamizi Shirikishi wa Rasilimali za Uvuvi Kusini Magharibi mwa Bahari ya Hindi (South West Indian Ocean Fisheries Governance and Shared Growth Project – SWIOFish) Mheshimiwa Spika, katika mwaka 2022/2023, Wizara kupitia Mradi wa SWIOFish imeendelea na ujenzi wa ofisi ya utawala ya Hifadhi ya Bahari na Maeneo Tengefu - Mafia; ujenzi wa awamu ya kwanza ya Kituo cha Ukuzaji Viumbe Maji Bahari – Kunduchi, Dar es Salaam na ununuzi wa samani za ofisi za maabara ya TAFIRI – Dar es Salaam. Programu ya Kuendeleza Kilimo na Uvuvi Mheshimiwa Spika, Wizara kupitia Programu ya Kuendeleza Kilimo na Uvuvi (Agriculture and Fisheries Development Programme – AFDP), kwa ufadhili wa Mfuko wa Kimataifa wa Maendeleo ya Kilimo (IFAD), inaendelea na taratibu za ununuzi wa meli mbili (2) za uvuvi wa bahari kuu zenye vifaa vya kisasa kwa ajili ya Shirika la Uvuvi Tanzania (TAFICO). Hadi sasa, Msawazo (Specifications) kwa ajili ya ununuzi wa Meli hizo, Upembuzi Yakinifu wa Awali (Pre-feasibility Study) na andiko dhana umekamilika na kuwasilishwa kwenye mamlaka husika. Mheshimiwa Spika, Wizara imekamilisha Tathmini ya Athari kwa Mazingira na Jamii kwa ajili ya kusanikisha mtambo wa barafu katika eneo la Ras-Mkwavi (Dar es Salaam), ujenzi wa soko la samaki Kipumbwi (Tanga) na ukarabati wa kituo cha Ukuzaji Viumbe Maji Kingolwira (Morogoro). Vilevile, Wizara imepokea vifaa vya maabara na mitambo miwili (2) ya kutengeneza chakula cha samaki kwa ajili ya vituo vya Kingolwira na Rubambagwe (Geita). Pia, Wizara imekamilisha utambuzi wa maeneo kwa ajili kusanikisha vifaa vya kuvutia samaki-FADs katika Bahari ya Hindi. Aidha, mafunzo rejea kwa wafugaji samaki 30 yamefanyika na kuanzisha kongani moja itakayojumuisha wafugaji wa samaki katika Mkoa wa Morogoro. Miradi chini ya Ufadhili wa Shirika la Chakula na Kilimo la Umoja wa Mataifa (FAO) Mheshimiwa Spika, katika mwaka 2022/2023, Wizara kwa kushirikiana na FAO imekamilisha Mpango Kabambe wa Sekta ya Uvuvi wa mwaka 2021/2022-2036/2037 ambao ulizinduliwa na Mheshimiwa Kassim Majaliwa Majaliwa (Mb) Waziri Mkuu wa Serikali ya Jamhuri ya Muungano wa Tanzania mwezi Septemba, 2022. Dira ya Mpango huu ni kuhakikisha kuwa ifikapo mwaka 2036 rasilimali za uvuvi zinasimamiwa kwa kushirikisha sekta binafsi ili kuongeza uzalishaji, uboreshaji wa maisha, usalama wa chakula na lishe kwa ukuaji wa uchumi wa buluu. Mheshimiwa Spika, Wizara imefanya tathmini ya awali ya hali ya shughuli na maisha ya wavuvi wadogo na mahusiano ya jinsia, kutoa mafunzo kuhusiana na dhana ya usimamizi wa uvuvi unaohusisha Ikolojia na Mazingira (Ecosystem Approach to Fisheries) na kuhamasisha ufungaji wa hiari wa uvuvi wa pweza kwenye miamba katika vijiji vya Kizingani, Zingibari, Moa, Ndumbani, Kichalikani na Mwandusi katika Halmashauri ya Mkinga ili kuimarisha usimamizi shirikishi na uvuvi endelevu. CHANGAMOTO ZA SEKTA YA UVUVI Mheshimiwa Spika, Pamoja na mafanikio yaliyopatikana, Sekta ya Uvuvi imeendelea kukabiliwa na changamoto mbalimbali zikiwemo:- Baadhi ya Halmashauri zinazoomba kujengewa miundombinu ya uvuvi kutokuwa na ardhi iliyotengwa kwa ajili ya miradi hiyo; Upotevu wa mazao ya uvuvi baada ya kuvunwa unaokadiriwa kufikia kati ya asilimia 30 na 40 hususan katika maeneo ya vijijini; Uwekezaji mdogo katika uvuvi wa bahari kuu na usindikaji wa mazao ya uvuvi; Idadi ndogo ya watumishi katika Sekta ya Uvuvi ikilinganishwa na mahitaji yaliyopo; na Upatikanaji wa vifaranga na vyakula vya samaki vyenye ubora. Mheshimiwa Spika, katika kukabiliana na changamoto hizi Wizara imeendelea kutekeleza mikakati mbalimbali kama ifuatavyo:- Kuendelea kuhamasisha Halmashauri zote nchini kuainisha maeneo yanayofaa kwa ajili ya kujenga miundombinu ya uvuvi na kupata hati za umiliki wa ardhi kabla ya  kuomba mradi; Katika kukabiliana na upotevu wa mazao ya uvuvi Wizara imeshirikiana na Mamlaka za Serikali za Mitaa na Sekta binafsi kuimarisha na kujenga miundombinu muhimu ya uvuvi ikiwemo masoko na mialo; imehamasisha ujenzi wa viwanda vya kuongeza thamani ya mazao ya uvuvi; Imehamasisha sekta binafsi kusanikisha mitambo ya kuhifadhia mazao ya uvuvi baada ya kuvunwa; na imeendelea kutoa elimu ya namna ya kulinda ubora wa mazao  ya uvuvi; Kupitia Sheria ya Kusimamia na Kuendeleza Uvuvi wa Bahari Kuu sura 388 ya mwaka 2020 na Kanuni zake za mwaka 2021 ambayo imetoa vivutio kwa wawekezaji ikiwemo kuondoa tozo ya Dola za Marekani 4 kwa kilo ya samaki lengwa waliovuliwa na meli za kigeni zinazovua katika EEZ ya Tanzania; Kuendelea kuimarisha Wakala ya Mafunzo ya Elimu na Mafunzo ya Uvuvi ili kuongeza udahili pamoja na kuendelea kuomba  nyongeza ya bajeti ya ikama; Wizara inaendelea kuimarisha vituo vyake vya kuzalisha vifaranga kwa kuboresha mifumo ya kutotolesha vifaranga na mbari  za samaki wazazi; na Wizara kuendelea kuhamasisha sekta binafsi kuwekeza katika kuzalisha vifaranga vyenye ubora na viwanda vya kuzalisha vyakula bora vya samaki. MPANGO WA MWAKA WA FEDHA 2023/2024 MAENEO YA VIPAUMBELE KATIKA MPANGO NA BAJETI YA MWAKA 2023/2024 Mheshimiwa Spika, katika mwaka 2023/2024, Sekta ya Uvuvi imepanga kutekeleza vipaumbele vinavyoendana na kufungamanisha Uchumi wa Buluu hususan matumizi endelevu ya rasilimali za uvuvi ikiwemo uvuvi wa asili na ukuzaji viumbe maji. Vipaumbele hivyo ni pamoja na:- Kuimarisha uwezo wa uvuvi katika bahari kuu; Kuimarisha taasisi za Uvuvi ili kuongeza ushiriki katika Uchumi wa Buluu; Kuimarisha ulinzi na usimamizi wa rasilimali za uvuvi; Kuongeza uwekezaji katika miundombinu ya uvuvi na ukuzaji viumbe maji; Kuimarisha uthibiti wa ubora wa mazao ya uvuvi na masoko. Kuimarisha huduma za Ugani wa Uvuvi na Ukuzaji Viumbe maji. Mheshimiwa Spika, katika kutekeleza vipaumbele hivyo, baadhi ya kazi zitakazofanyika katika mwaka 2023/2024 ni pamoja na:- Kuendelea na ujenzi wa bandari ya uvuvi Kilwa Masoko - Lindi; Ununuzi wa meli tatu (3) za uvuvi wa Bahari Kuu; Kufanya utafiti wa wingi na mtawanyiko wa samaki katika bahari kuu; na kutoa leseni 55 kwa meli za uvuvi wa Bahari Kuu kupitia DSFA. Kuimarisha Taasisi za Uvuvi kwa kujenga miundombinu muhimu; kununua boti mbili (2) zenye vioo chini (glass bottom boat) ili kuongeza utalii kwenye Hifadhi za Bahari na maeneo Tengefu (eco-tourism); Kufanya tafiti za kujua wingi, aina na mtawanyiko wa samaki katika Maziwa (Victoria, Tanganyika Natron na Eyasi), Bahari ya Hindi na Bwawa la Nyumba ya Mungu; kujenga vyumba vitano vya mihadhara na vifaa vya kufundishia katika Kampasi tano (5) za FETA. Aidha, TAFICO itajenga viwanda viwili (2) vya kutengeneza chakula cha samaki na kuchakata mazao ya uvuvi, itakarabati gati la kuegeshea meli (Floating Jetty); na kununua magari mawili ya ubaridi, kutoa mafunzo kwa Mabaharia kuhusu uvuvi wa Bahari Kuu na kujenga ghala la ubaridi, jengo la mtambo wa kuzalisha barafu na jengo la uhandisi wa mitambo ya uvuvi. Kuanzisha Mamlaka ya Usimamizi wa Rasilimali za Uvuvi; Kuendelea na ulinzi shirikishi kwa kufanya doria zenye siku kazi 8,400, Kuimarisha Vikundi 50 vya Usimamizi shirikishi wa Rasilimali za uvuvi na kutoa elimu kwa wavuvi 360, Kuimairisha vituo vya Usimamizi wa Rasilimali za Uvuvi kwa kununua boti 10, mizani tano (5) na pikipiki 30; Kuwawezesha wavuvi na wakuzaji viumbe maji kupata pembejeo na zana za kisasa za uvuvi ikiwemo boti 160 na vizimba 893 kupitia programu ya mkopo nafuu (ECF); kwa kujenga mialo saba (7), masoko saba (7), kujenga vituo 11 vya Usimamizi wa Rasilimali za Uvuvi, kufanya Upembuzi Yakinifu na kujenga soko la samaki Kigamboni, mashamba darasa 20 ya ukuzaji viumbe maji; Kuanzisha vituo atamizi 14 kwa ajili ya kuwawezesha vijana 750 kushiriki katika programu maalum ya Atamizi kwa miezi mitatu (3). Baada ya mafunzo vijana hao watawezeshwa kupata pembejeo za ufugaji samaki na kilimo cha mwani kupitia Programu ya ECF; na kuainisha maeneo ya ufugaji samaki kwa vizimba katika maeneo matano (5) yanayozunguka Ziwa Tanganyika na Nyasa Kuimarisha Maabara ya Taifa ya Uvuvi kwa kuiwezesha vifaa vya maabara na kufanya uchunguzi wa sampuli 6,000; Kufanya kaguzi 9,200 za kuhakiki ubora wa mazao ya uvuvi na kujenga vichanja 40 vya kukaushia dagaa ili kupunguza upotevu wa dagaa baada ya kuvuliwa; Kuimarisha vituo saba (7) vya ukuzaji viumbe maji kwa kukarabati na kuongeza miundombinu ili kuzalisha vifaranga milioni 5, Kupandikiza vifaranga vya samaki katika mabwawa 10 ya asili; Kutoa mafunzo kwa wakulima 2,000 wa mwani;. Makadirio ya Ukusanyaji wa Maduhuli kwa Mwaka 2023/2024 Mheshimiwa Spika, katika mwaka 2023/2024, Wizara kwa upande wa Idara ya Uvuvi (Fungu 64) inatarajia kukusanya jumla ya Shilingi 41,000,000,000. Vyanzo vikuu vya fedha hizo ni pamoja na Leseni za kusafirisha samaki na mazao yake (Export Licences); Leseni ya uingizaji mazao ya uvuvi nchini (Import Royalty); Ushuru wa mrabaha wa mauzo nje ya nchi (Export Royalty); Tozo za Maabara; Faini kwa makosa mbalimbali ya ukiukwaji wa sheria za uvuvi. Usimamizi wa Sera na Sheria Mheshimiwa Spika, katika mwaka 2023/2024, Wizara inatarajia kufanya mambo yafuatayo ili kuiwezesha nchi kunufaika na Uchumi wa Buluu:- Kufanya maboresho ya Sheria ya Uvuvi, Sura 279 katika maeneo mbalimbali na kanuni zinazosimamia Sekta ya Uvuvi ili kuakisi mabadiliko katika Sekta ya Uvuvi Kutoa elimu ya Sheria za Sekta ya Uvuvi kwa wadau wa uvuvi wa kanda za Ziwa Victoria, Pwani, Ziwa Tanganyika na Nyanda za Juu Kusini. Mheshimiwa Spika, vilevile, katika mwaka 2023/2024, Serikali itaimarisha huduma za ugani, mafunzo rejea, elimu kwa umma (vipindi vya televisheni na redio) na maonesho ya Kitaifa ili kusimamia kikamilifu Sera, Sheria na Kanuni za Sekta ya Uvuvi kwa maendeleo ya uvuvi na ukuzaji viumbe maji nchini. Usimamizi wa Takwimu za Uvuvi Mheshimiwa Spika, katika mwaka 2023/2024, Wizara itaendelea kuimarisha upatikanaji wa takwimu sahihi za Uvuvi kwa kufanya sensa za uvuvi katika maeneo mawili (2) ya maji baridi (Ziwa Nyasa na Rukwa) na maji madogo (Nyumba ya Mungu, ziwa Babati, Eyasi, Natron na Tlawi) ili kujua nguvu ya uvuvi na kiasi cha samaki kilichovuliwa. Aidha, Wizara itaendelea kuimarisha na kuboresha mifumo ya ukusanyaji wa takwimu za uvuvi ikiwemo e-CAS na FiRCIS. Pia, Wizara itaendelea kushirikiana na mashirika ya kikanda na kimataifa kufanya Tathmini ya Wingi na Mtawanyiko wa samaki katika maziwa makuu na bahari. Usimamizi na Ulinzi wa Rasilimali za Uvuvi Mheshimiwa Spika, katika mwaka 2023/2024, Serikali itaanzisha Mamlaka ya Usimamizi wa Rasilimali za Uvuvi mahususi kwa ajili ya kusimamia na kuendeleza rasilimali za uvuvi kwa lengo la kuongeza ufanisi katika usimamizi, ulinzi na uendelezaji wa rasilimali za uvuvi. Mamlaka hii itawezesha kupunguza au kuondoa changamoto zinazoikabili Sekta ya Uvuvi ikiwa ni pamoja na kukabiliana na uvuvi haramu na utoroshaji wa mazao ya uvuvi. Vilevile, mamlaka hii itakuwa na wajibu wa kusimamia hifadhi za bahari, maeneo tengefu na maji baridi. Pia,ikiwa ni utekelezaji wa sera ya taifa ya uvuvi ya mwaka 2015 ambayo imebainisha “Serikali itaanzisha Mamlaka itakayohusika na uhifadhi na ulinzi wa rasilimali za uvuvi na mazingira katika maeneo ya bahari na maji baridi.” Mheshimiwa Spika, katika mwaka 2023/2024, Wizara itaendelea kusimamia na kulinda rasilimali za Uvuvi kwa kushirikisha jamii zinazonufaika na rasilimali za uvuvi, Asasi za Kiraia, Washirika wa Maendeleo, Sekta Binafsi pamoja na taasisi nyingine katika kuimarisha usimamizi shirikishi na kuwawezesha wavuvi na wadau wa uvuvi. Aidha, Wizara itaendelea kushirikiana na Kikosi Kazi cha kudhibiti Uvuvi Haramu na Uharibifu wa Kimazingira (National Mult Agency Task Team-NMAT) katika kudhibiti uvuvi na biashara haramu ya mazao ya uvuvi kwenye maeneo ya mabwawa, maziwa madogo, maziwa makuu, Bahari ya Hindi na mipakani kupitia doria zenye siku kazi 8,400 ya mazao ya uvuvi. Vilevile, itaimarisha Vikundi 50 vya Usimamizi Shirikishi wa Rasilimali za uvuvi (BMUs) na kuelimisha wavuvi wadogo 360 kuhusu usimamizi shirikishi wa rasilimali za uvuvi katika maziwa makuu na Bahari ya Hindi. Uthibiti wa Ubora na usalama wa mazao ya uvuvi Mheshimiwa Spika, katika mwaka 2023/2024, Wizara itaviwezesha vituo 11 vya Uthibiti Ubora, Viwango na Masoko ya mazao ya uvuvi kwa kufanya kaguzi 9,200 na kutoa vyeti vya afya 12,000 kwa ajili ya usafirishaji wa samaki na mazao yake nje ya nchi. Aidha, Wizara itaendelea kudhibiti ubora na usalama wa mazao ya uvuvi ili kuendelea kukidhi viwango vya masoko ya samaki na mazao yake nje ya nchi. Maabara ya Taifa ya Uvuvi Tanzania Mheshimiwa Spika, katika mwaka 2023/2024, Wizara itaendelea kuimarisha Maabara ya Taifa ya Uvuvi kwa kuiwezesha vifaa vya maabara ili kutekeleza majukumu yake. Aidha, Maabara itaongeza wigo wa kufanya upimaji wa kuhakiki ubora na usalama wa mazao ya uvuvi kutoka kwa wakuzaji viumbe maji, wachakataji wa dagaa pamoja na mazingira yake ili kulinda afya za walaji wa ndani ya nchi, kikanda na kimataifa. Vilevile, Maabara itaongeza wigo wa sampuli na vipimo vya virutubisho kwenye vyakula vya samaki na vimelea wa sumu kuvu. Maabara itaongezà idadi ya uchunguzi wa sampuli hadi kufikia 6,000. Hifadhi za Bahari na Maeneo Tengefu Mheshimiwa Spika, katika mwaka 2023/2024, Wizara kupitia MPRU itaendelea kutangaza maeneo yaliyohifadhiwa na vivutio vya utalii vilivyomo pamoja na kuboresha miundombinu ya utalii wa kiikolojia (eco-tourism) ikiwemo kuongeza maboti yenye vioo chini (glass bottom boat) ili kuongeza idadi ya watalii kutoka ndani na nje ya nchi na kuongeza mapato yatokanayo na utalii bahari na kwenye maji baridi. Aidha, MPRU itaendelea kuhamasisha uwekezaji wa hoteli za kiikolojia za kitalii katika maeneo yaliyohifadhiwa ili kuongeza idadi ya watalii na mapato ya Serikali. Mheshimiwa Spika, katika mwaka 2023/2024, Wizara kupitia MPRU itatekeleza mradi wa uhifadhi wa pamoja wa usimamizi wa maeneo ya hifadhi yaliyopo katika mpaka wa Tanzania katika Wilaya ya Mkinga na Diani-Chale - Kenya (Transboundary Marine Conservation Area - TBCA) ili kuweza kusimamia kwa pamoja rasilimali hizo. Aidha, MPRU kupitia ufadhili mfuko wa GEF (Global Environmental Facility) itatekeleza mradi wa usimamizi na ulinzi wa rasilimali za matumbawe katika maeneo ya Kilwa, Mafia na Tanga. Ukuzaji viumbe maji Mheshimiwa Spika, katika mwaka 2023/2024, Wizara itaendelea kuimarisha utoaji wa huduma za ugani na uzalishaji wa vifaranga kwa kusimamia na kuendesha vituo saba (7) vya ukuzaji viumbe maji (Ruhila – Ruvuma, Kingolwira – Morogoro, Mwamapuli – Tabora, Machui – Tanga, Nyengedi – Lindi, Rubambagwe – Chato na Ruvula - Mtwara) ili viweze kuzalisha vifaranga milioni 5. Aidha, wizara itawezesha upandikizaji wa vifaranga vya samaki katika mabwawa 10 ya asili pamoja na kuhamasisha matumizi ya teknolojia bora za uzalishaji na ongezeko la thamani katika zao la mwani kwa wakulima 2,000 katika mikoa ya ukanda wa pwani. Mheshimiwa Spika, pia, Wizara itahamasisha matumizi ya mbinu bora za ukuzaji viumbe maji na udhibiti wa magonjwa ya samaki katika vitotoleshi 15, viwanda 7 vya vyakula vya samaki na wakuzaji viumbe maji 4,000 pamoja na matumizi ya Kanuni za Ukuzaji Viumbe Maji kwa maafisa ugani 50 wa Wilaya kwa lengo la kuongeza uzalishaji na usalama wa chakula cha samaki. Aidha, Wizara itafanya kaguzi katika Mikoa sita (6) ili kutathmini uzingatiaji wa Sheria katika uanzishwaji na uendeshaji wa mashamba ya samaki, vitotoleshi na viwanda vya chakula cha samaki. Huduma za ugani wa Uvuvi na Ukuzaji viumbe maji Mheshimiwa Spika, katika mwaka 2023/2024 Wizara, kwa kushirikiana na Ofisi ya Waziri Mkuu - Kazi, Ajira, Vijana na Wenye Ulemavu itaendelea kukuza ujuzi wa vijana katika kubuni na kuendesha miradi katika tasnia ya ukuzaji viumbe maji kwa kutoa mafunzo kwa vitendo kwa vijana 750, kupitia programu maalum ya Atamizi kwa vijana. Mafunzo haya yanatolewa kwa muda wa miezi mitatu (3) katika vituo vitakavyochaguliwa na wizara vilivyopo maeneo mbalimbali nchini. Lengo la mafunzo haya, licha ya kuwaongezea vijana ujuzi, yatatumika kuhamasisha vijana kufanya uwekezaji kibiashara katika sekta ya uvuvi, kuanzisha kampuni ili kujiajiri pamoja na kuongeza utoaji wa huduma za ugani kwa jamii. Hivyo, kupunguza changamoto ya ajira kwa vijana kwa kuwawezesha kupata mikopo ya pembejeo za ufugaji samaki na kilimo cha mwani kupitia Programu ya IMF – ECF. Mheshimiwa Spika, katika mwaka 2023/2024, kwa kutambua uwepo wa maendeleo ya matumizi ya teknolojia za kisasa katika kutoa huduma za ugani ili kuwafikia wadau wengi zaidi, Wizara itaimarisha utoaji wa huduma za ugani kwa kupitia Mfumo wa Kielektroniki wa huduma za Ugani Kiganjani (Digital Services Portifolio – DSP) na M-Kilimo. Aidha, Wizara itaendelea kuratibu kanda 6 za utoaji wa huduma za ugani, kampasi 5 za FETA na Vituo 5 vya Utafiti. Vilevile, Wizara itaandaa Vijarida vinne (4), Makala tatu (3) na kurusha hewani vipindi 10 vya luninga na 30 vya redio kuhusu elimu ya Uvuvi na ukuzaji viumbe maji. Pia, Wizara itahuisha miongozo ya ugani na mafunzo rejea kwa Wagani 500 wa uvuvi na ukuzaji viumbe maji na kuhamasisha vikundi 50 vya kijamii vya kukopeshana vya wavuvi na wakuzaji viumbe maji kuunda ushirika. TAASISI ZILIZO CHINI YA SEKTA YA UVUVI Taasisi ya Utafiti wa Uvuvi Tanzania (TAFIRI) Mheshimiwa Spika, katika mwaka 2023/2024, TAFIRI itaendelea kufanya tafiti za kujua wingi, aina na mtawanyiko wa samaki katika Maziwa (Victoria, Tanganyika Natron na Eyasi), Bahari ya Hindi na Bwawa la Nyumba ya Mungu. Tafiti hizi zitasaidia kuweka misingi bora ya usimamizi endelevu wa rasilimali za uvuvi. Wakala wa Elimu na Mafunzo ya Uvuvi (FETA) Mheshimiwa Spika, katika mwaka 2023/2024, Wakala wa Elimu na Mafunzo ya Uvuvi itaendelea kutoa mafunzo ya muda mrefu na mfupi juu ya uelewa na ujuzi wa jinsi ya kunufaika na fursa mbalimbali zilizopo katika Sekta ya Uvuvi. Mafunzo hayo yatajikita katika mnyororo wa thamani katika uvuvi na ukuzaji viumbe maji. Lengo la Wakala ni kutoa wahitimu wenye weledi, ubunifu na watakaoweza kuleta mchango katika maendeleo ya Sekta. Ili kutimiza azma hii, Serikali itaendelea kuboresha na kuongeza miundombinu na vifaa vya kufundishia katika Kampasi tano (5) za Mbegani, Nyegezi, Kibirizi, Gabimori na Mikindani. Shirika la Uvuvi Tanzania (TAFICO) Mheshimiwa Spika, katika mwaka 2023/2024, TAFICO itatekeleza kazi zifuatazo; kujenga viwanda vya kutengeneza chakula cha samaki na kuchakata mazao ya uvuvi, kukarabati gati la kuegeshea meli (Floating Jetty) la Ras Mkwavi; ununuzi wa magari mawili ya ubaridi na gari moja kwa ajili ya usimamizi wa miradi ya maendeleo pamoja na kuwajengea uwezo watumishi wa kuvua eneo la bahari kuu. Pia, TAFICO itakarabati miundombinu ikiwemo ghala la ubaridi, jengo la mtambo wa kuzalisha barafu na jengo la uhandisi wa mitambo ya uvuvi. Mheshimiwa Spika, Wizara kupitia TAFICO itawezesha upatikanaji wa meli mbili (2) za uvuvi na kuanza kuvua bahari kuu; kuanza uzalishaji wa barafu za chengachenga na za tofali (block ice) ili kuwezesha uhifadhi bora wa mazao ya uvuvi; kuwa na maghala ya ubaridi ya kuhifadhia mazao ya uvuvi kwa ajili ya kuboresha huduma za uhifadhi, kujenga kiwanda cha kuchakata mazao ya uvuvi pamoja na kiwanda cha chakula cha samaki. Mamlaka ya Kusimamia Uvuvi wa Bahari Kuu (DSFA) Mheshimiwa Spika, katika mwaka 2023/2024, Serikali kupitia Mamlaka ya Kusimamia Uvuvi wa Bahari Kuu inatarajia kutoa leseni 55 kwa meli za uvuvi wa bahari kuu kutoka ndani na nje ya nchi ambapo kiasi cha Shilingi bilioni 6.8 zitakusanywa kutokana na leseni na vibali vya uvuvi, na kuuza samaki wasiolengwa (bycatch). Mheshimiwa Spika, katika mwaka 2023/2024, Mamlaka itaweka mazingira wezeshi kwa kampuni ya Albacora Group kujenga kiwanda cha kuchakata samaki katika Manispaa ya Tanga. Kiwanda hicho, katika awamu ya kwanza kitakuwa na: uwezo wa kuchakata tani 20 za samaki kwa siku, kuhifadhi tani 2,400 za samaki na kuajiri wafanyakazi 100. Kiwanda hicho kitachakata samaki watakaovuliwa bahari kuu, katika Maji ya Kitaifa (Teritorial Waters) kutoka kwa wavuvi wadogo. Aidha, ili kupunguza upotevu wa mazao ya uvuvi baada ya kuvuliwa (post harvest losses), kampuni itasanikisha mitambo miwili (2) ya kuzalisha barafu (Dar es Salaam na Unguja). Mheshimiwa Spika, katika mwaka 2023/2024, DSFA itaendelea kuratibu na kuwezesha utekelezaji wa utafiti na kuwezesha upatikanaji wa taarifa kuhusu maeneo yenye samaki wengi (Potential Fishing Zones - PFZ) baharini kwa kutumia simu janja. Aidha, mfumo huo utaboreshwa kwa kuongezewa moduli ya masoko ya mazao ya uvuvi. Utafiti una lenga kupunguza gharama na muda wa kuvua, kuongeza mavuno na kipato cha wavuvi, kupunguza upotevu wa mazao ya uvuvi baada ya kuvuliwa na kuboresha usalama wa wavuvi baharini. MIRADI YA MAENDELEO YA SEKTA YA UVUVI Miradi ya Maendeleo chini ya Programu ya ASDP II Mheshimiwa Spika, katika mwaka 2023/2024, Sekta ya uvuvi itaendelea na ujenzi wa Bandari ya Uvuvi katika eneo la Kilwa Masoko Mkoani Lindi kama Ilivyoahidiwa katika IIani ya Uchaguzi ya Chama cha Mapinduzi ya mwaka 2020 na Mpango wa Taifa wa Maendeleo wa miaka mitano (2021/2022 – 2025/2026). Mheshimiwa Spika, katika mwaka 2023/2024, Wizara itakamilisha ujenzi wa mialo minne (4) ya Igabiro (Bukoba), Chifunfu (Sengerema), Igombe (Ilemela) na Kayenze (Ilemela) pamoja na vituo vitatu (3) vya Usimamizi wa Rasilimali za Uvuvi vya Sota (Rorya), Simiyu (Busega) na Nyakaliro (Sengerema). Aidha, serikali itafanya Upembuzi Yakinifu wa ujenzi wa soko la samaki Kigamboni na maeneo nane (8) ya ujenzi wa miundombinu ya Ofisi za Ulinzi wa Rasilimali za Uvuvi (Kigoma, Tanga, Mtwara, Muleba, Kagera, Mtera, Ikola, na Singida). Mheshimiwa Spika, katika mwaka 2023/2024, Serikali itaendelea kukamilisha ujenzi wa vituo vya ukuzaji viumbe maji vya Ruhila, Nyengedi, Rubambagwe na Ruvula na kufanya upembuzi yakinifu wa vituo vinne (4) vya ukuzaji viumbe maji vya Mwamapuli, Katavi, Ludewa na Mkinga. Mheshimiwa Spika, katika mwaka 2023/2024, Serikali itaendelea kuimarisha Vituo vya Ulinzi wa Rasilimali za Uvuvi kwa kuvinunulia boti kumi (10) zenye injini, Mizani (5) za kupima uzito wa samaki, magari nane (8) na pikipiki 30. Aidha, Serikali itaimarisha uendeshaji wa vituo vitano (5) vya ukuzaji viumbe maji (Ruvula, Machui, Kunduchi, Ruhila na Nyengedi) kwa kuvipatia vitendea kazi kwa lengo la kuboresha mazingira ya kazi na kuainisha maeneo ya ufugaji samaki kwa vizimba katika maeneo matano (5) yanayozunguka Ziwa Tanganyika na Nyasa. Mheshimiwa Spika, katika mwaka 2023/2024, Serikali itawezesha kufanya Tathmini ya Athari kwa Mazingira na Jamii (ESIA) katika miradi inayotekelezwa chini ya Programu ya Kuendeleza Kilimo na Uvuvi. Vilevile, serikali itaendelea na ujenzi wa kituo cha kuhaulisha teknolojia za uvuvi na ukuzaji viumbe maji Nyakabindi. Pia, Serikali itawezesha ujenzi wa jengo la maonesho ya maadhimisho ya siku ya wakulima (Nanenane) la John Mwakangale Mbeya. Mheshimiwa Spika, katika mwaka 2023/2024, Serikali kupitia TAFIRI itafanya utafiti wa uwingi, bioanuwai na mtawanyiko wa samaki katika Ziwa Tanganyika na pia itaiwezesha FETA kukamilisha ujenzi wa madarasa na maabara katika Kampasi za FETA-Nyegezi, Mikindani na Gabimori Mradi wa Mkopo wa Masharti Nafuu (Extended Credit Facility– ECF) Mheshimiwa Spika, katika mwaka 2023/2024, Wizara itaendelea kutekeleza Miradi ya Maendeleo kupitia mkopo wa masharti nafuu kutoka Shirika la Fedha Duniani (IMF). Miradi hiyo ni pamoja na: kuendelea kuwezesha ufugaji samaki kwenye vizimba 893, wakulima 2,100 kupata pembejeo na zana za kuzalisha zao la mwani pamoja na kuwezesha upatikanaji wa boti 160 za kisasa na zana bora za uvuvi kwa njia ya mkopo wa masharti nafuu kupitia Benki ya Maendeleo ya Kilimo (TADB). Fedha hizi pia zinalenga kukamilisha ujenzi wa mialo mitatu (3) ya Chato Beach (Chato), Karungu (Nkasi) na Ng'ombo (Nyasa); kukamilisha ujenzi wa masoko saba (7) ya Tunduma (Tunduma), Kyamkwikwi (Muleba), Masuche (Momba), Manda (Ludewa), Nyamikoma (Busega), Zingibari (Mkinga) na Kasanga (Kalambo) na kununua na kusanikisha mashine za kusindika na kuchakata dagaa; na kuwezesha ujenzi wa mashamba darasa ya ufugaji samaki katika Halmashauri 20. Programu ya Kuendeleza Kilimo na Uvuvi (AFDP) Mheshimiwa Spika, katika mwaka 2023/2024, Serikali kupitia Programu AFDP itaendelea na ununuzi wa meli mbili (2) za uvuvi; kujenga na kuendesha mitambo miwili (2) ya kuzalisha barafu katika Wilaya za Pangani na Bagamoyo; kujenga na kuendesha chumba cha ubaridi - Pangani; kujenga vichanja 40 vya kukausha dagaa; kujenga mahema sita (6) ya kukausha dagaa/samaki kwa kutumia jua; kununua na kusanikisha mitambo miwili (2) ya kukausha samaki; kujenga soko la samaki Kipumbwi – Pangani; kufanya Tathmini ya Athari kwa Mazingira na Jamii (ESIA) ya kiwanda cha kuchakata samaki; na kusanikisha vivutia samaki (FADs) 10. Mheshimiwa Spika, katika mwaka 2023/2024, ili kuimarisha utendaji kazi wa vituo vya ukuzaji viumbe maji, Wizara inaendelea na ujenzi na ukarabati wa vituo vya ukuzaji viumbe maji kama ifuatavyo: ujenzi na ukarabati wa mabwawa na kitotoleshi katika kituo cha Kingolwira. Aidha, vituo vitatu (3) vya Kingolwira, Mwamapuli na Rubambagwe vitafungiwa mfumo wa maji katika mabwawa na kupatiwa vitendea kazi kwa ajili ya kuongeza ufanisi wa vituo. Vilevile, itawezesha vikundi 16 vya vijana katika ukanda wa pwani wanaojishughulisha na unenepeshaji wa kaa na ufugaji wa majongo bahari na kuwezesha upatikanaji wa mikopo nafuu kwa kongani tatu (3) za wafugaji samaki zilizoundwa kwa mikoa ya Morogoro, Tabora na Geita. Uwekezaji Sekta ya Uvuvi Mheshimiwa Spika, ustawi wa shughuli za viwanda vya uchakataji wa samaki na mazao yake unahitaji ushirikiano na sekta binafsi na jitihada za Serikali katika kuendelea kuhamasisha sekta binafsi kujenga viwanda vya kuchakata mazao ya uvuvi na maghala ya kuhifadhia na kugandisha mazao ya uvuvi ambapo hadi sasa kuna viwanda vikubwa vya kuchakata mazao ya uvuvi 21. Viwanda hivyo vimewekezwa maeneo mbalimbali nchini ambapo ukanda wa Pwani una viwanda (10); ukanda wa Ziwa Victoria (10) kati ya hivyo tisa (9) vinafanya kazi na Kimoja (1) kipo kwenye majaribio; na ukanda wa Ziwa Tanganyika (1). Vilevile, kuna viwanda 11 vya kuchakata zao la mabondo linalotokana na samaki aina ya Sangara na viwanda vitano (5) vya kutengeneza zana za uvuvi. (Kiambatisho Na. 26). Mheshimiwa Spika, katika mwaka 2022/2023 Serikali imeendelea kuhamasisha sekta binafsi kuwekeza katika Sekta ya Uvuvi. Uhamasishaji huu umewezesha kuanzishwa kwa kiwanda cha kuchakata mazao ya uvuvi cha Aqua Perch Limited kilichopo mkoani Mwanza kilichofunguliwa mwezi Januari, 2023 na kuanza uzalishaji wa majaribio mwezi Februari, 2023. Aidha, kiwanda cha Tanperch Ltd kilichosimama uzalishaji mwaka 2017 kimefufuliwa Januari, 2023 chini ya umiliki mpya na kubadilisha jina kuwa Lake Star Limited kinatarajia kuanza uzalishaji hivi karibuni.  Mheshimiwa Spika, ili kuboresha mazingira ya kibiashara na kuendelea kuvutia wawekezaji katika Sekta ya Uvuvi, Wizara imeendelea kuhamasisha uwekezaji katika ufugaji wa samaki kwenye vizimba ambapo hadi Machi, 2023 uwekezaji umefikia thamani ya shilingi bilioni 17. Mheshimiwa Spika, katika mwaka 2023/2024, Wizara itaendelea kuhamasisha na kuweka mazingira wezeshi ili kuvutia uwekezaji wa ndani na nje wenye nia ya kuwekeza Tanzania ili kukuza uchumi wa Taifa katika shughuli za uvuvi na ukuzaji viumbe maji. MASUALA MTAMBUKA KATIKA SEKTA ZA MIFUGO NA UVUVI Utekelezaji kwa mwaka 2022/2023 Dawati la Sekta Binafsi la Wizara Mheshimiwa Spika, Katika mwaka wa fedha 2022/23, Serikali kupitia Benki ya Maendeleo ya Kilimo ilitoa mikopo ya shilingi bilioni 17.05 kwenye Sekta za Mifugo na Uvuvi. Kati ya fedha hizo shilingi bilioni 13.70 zilitolewa kwa wazalishaji katika sekta ya mifugo na shilingi bilioni 3.35 zilitolewa kwenye sekta ya uvuvi. Mheshimiwa Spika, Mikopo iliyotolewa ilielekezwa kwenye maeneo yafuatayo; Ufugaji wa kuku shilingi bilioni 9.96; Unenepeshaji wa ng’ombe (fattening) shilingi milioni 996.5 ilitolewa kwenye miradi 13 iliyopo katika mikoa ya Tabora, Pwani, na Manyara; Ununuzi wa mitamba 243 na ujenzi wa mabanda ya kisasa ya ng’ombe shilingi bilioni 1.31; Ufugaji wa Nguruwe: miradi 7 iliyopo katika mikoa ya Pwani na Mara shilingi milioni 70; Uzalishaji wa chanjo za mifugo shilingi milioni 469.89; Ufugaji wa samaki katika mabwawa: mradi 1 uliopo mkoani Pwani shilingi milioni 70; Ununuzi na uuzaji wa samaki kutoka ziwa Victoria shilingi milioni 55 zilitolewa kwenye miradi miwili iliyopo Ukerewe; na Ufugaji wa samaki kwenye vizimba: miradi 2 na uvuvi katika mkoa wa Mara shilingi bilioni 2.80. Mheshimiwa Spika, Benki ya Maendeleo ya Kilimo imeendelea kuwa na mchango mkubwa katika kuendeleza sekta ya maziwa kupitia mikopo kwa wasindikaji wa maziwa nchini. Katika mwaka 2022/23 Benki ilitoa mikopo kwa viwanda viwili vya maziwa vilivyopo Tanga na Kagera vyenye uwezo wa kusindika lita 120,000 na lita 10,000 za maziwa mtawalia. Aidha, Benki ya Maendeleo ya Kilimo itaendelea kutoa mikopo kwa wasindikaji wa maziwa nchini ili kupunguza changamoto ya usambazwaji wa maziwa kupitia mifumo isiyo rasmi inayohatarisha afya za walaji na pia kuikosesha Serikali mapato. Mheshimiwa Spika, Wizara ya Mifugo na Uvuvi kwa kushirikiana na Benki ya Maendeleo ya Kilimo inatekeleza mradi wa Blue Economy for Growth (BE4G25) wenye lengo la kuinua uzalishaji wa mazao ya mwani na uvuvi wa samaki kwa kutoa mikopo ya gharama nafuu kwa ajili ya ununuzi wa boti za kisasa, ujenzi wa vizimba vya kufugia samaki (cages) na utoaji wa ushauri wa kitaalamu. Hadi sasa maombi 400 kutoka vyama vya msingi (AMCOS), makampuni na watu binafsi tayari yamepokelewa na yanafanyiwa uchambuzi. Mradi huu unatekelezwa katika mikoa yote iliyozungukwa na maziwa makuu (Victoria, Tanganyika, Rukwa na Nyasa) na mikoa inayopakana na Bahari ya Hindi. Mheshimiwa Spika, Wizara kupitia Dawati la Sekta Binafsi iliwezesha kampuni 4 zinazohitaji huduma ya mikopo kwenye utayarishaji wa maandiko ya biashara (Bankable Business Plans) ambapo makampuni 3 (Sekta ya Uvuvi) na kampuni 1 (Sekta ya Mifugo) zimenufaika kupitia Benki ya Maendeleo ya Kilimo Tanzania (TADB). Pia, TADB imewezesha upatikanaji wa mikopo ya Shilingi bilioni 1.7 iliyotolewa katika miradi 29 ya mnyororo wa thamani wa maziwa, unenepeshaji mifugo na ufugaji nguruwe; miradi 20 ya ufugaji kuku, pamoja na miradi 6 ya uvuvi kwa mwaka 2022/2023. Mheshimiwa Spika, vilevile, Dawati limetoa elimu na uhamasishaji kuhusu fursa za uwekezaji katika Sekta ya Uvuvi kwa vyama vitatu (3) vya Kanda ya Ziwa Victoria vya Kikumbaitale, Bwai na Nyang’ombe na kuviwezesha kuandaa maandiko ya biashara ya miradi ya kukausha dagaa, vizimba na ufugaji samaki na kuwasilishwa Benki ya Maendeleo ya Kilimo Tanzania (TADB). Aidha, Wizara imefanya tathmini ya uendeshaji wa miradi kwa vyama vya ushirika 22 vya wavuvi (Pwani- 3, Lindi - 4, Dar es Salaam – 3, Mbeya -1, Ruvuvma – 1, Geita – 1, Mara -3, Mwanza – 1, Iringa -1, Njombe – 1 na Tanga-3). Pia, hadi kufikia Machi, 2023 vyama vya Ushirika vya Uvuvi vimefikia 174 ukilinganisha na vyama 170 vilivyokuwepo mwaka 2021/2022. Mheshimiwa Spika, Wizara kupitia Dawati la Sekta Binafsi kwa kushirikiana na Wakala wa Bima nchini (TIRA) imeratibu uanzishwaji wa Bima za Mifugo na Uvuvi kwa ajili ya wafugaji, wavuvi na wafugaji viumbe-maji na kurahisisha upatikanaji wa mikopo. Hadi kufikia Machi 31, 2023, wanufaika wote wa mikopo iliyotolewa na Benki ya Kilimo kwenye Sekta za Mifugo na Uvuvi wamenufaika na bima hizo. Aidha, Dawati kwa kushirikiana na mashirika mbalimbali ya bima nchini linaendelea kutoa elimu kwa wananchi ili waweze kujiunga na mfumo huo wa bima ili kuongeza tija katika ufugaji na uvuvi. Pia, wadau 182 wametembelewa na kupewa ushauri wa kitalaam katika mikoa ya Mbeya, Iringa Tanga, Songwe, Manyara, Arusha, Kilimanjaro, Morogoro, Kigoma, Dar es Salaam, Pwani na Lindi. Mheshimiwa Spika, katika mwaka 2023/2024, Wizara kupitia Dawati la Sekta Binafsi itaendelea kuhamasisha uwekezaji kwenye Sekta za Mifugo na Uvuvi kwa kuibua maeneo mapya ya uwekezaji; kuwajengea uwezo wafugaji na wavuvi kupitia vikundi na vyama vyao vya ushirika ili wafanye shughuli zao kibiashara; kufanya tafiti ya minyororo ya thamani na masoko; kuwaunganisha wawekezaji na taasisi za kifedha; kufanya ufuatiliaji wa mwenendo wa uwekezaji katika Sekta za Mifugo na Uvuvi nchini na kuendelea kutoa elimu kuhusu mwelekeo mpya wa Sekta za Mifugo na Uvuvi. Aidha, Dawati la Sekta Binafsi litatembelea vituo atamizi vya Mifugo na Uvuvi ili kutoa elimu ya biashara, utunzaji kumbukumbu na upatikanaji wa mikopo yenye riba nafuu kwa wafugaji na wavuvi kupitia Benki ya Maendeleo ya Kilimo Tanzania (TADB). Mheshimiwa Spika, katika mwaka wa fedha wa 2023/2024, Wizara ya Mifugo na Uvuvi kupitia Dawati la Sekta Binafsi itaendelea kuwajengea uwezo (Capacity Building) wavuvi na wakulima wa Mwani kuhusu madhara ya vifaa vya plastiki (Micro-plastics) kwenye shughuli za uvuvi na kilimo cha mwani kwa kushirikiana na wadau mbalimbali wakiwemo ASPIRES, Dalberg, Heifer International, SAGCOT na PSSA (Private Sector Strengthening Activities). Utawala Bora, Jinsia na UKIMWI Mheshimiwa Spika, katika mwaka 2022/2023, jumla ya watumishi 854 wa Wizara wakiwemo 475 wa Sekta ya Mifugo na 379 wa Sekta ya Uvuvi wameendelea kuhamasishwa kupima afya zao kupitia vikao viwili (2) na semina mbili (2) ambapo watumishi 35 wamepima afya zao kwa ridhaa na kupatiwa ushauri nasaha wa namna ya kujikinga na maambukizi ya VVU. Mheshimiwa Spika, katika mwaka 2022/2023 jumla ya vikao vitatu (3) vya Kamati ya Ajira vimefanyika, ambapo watumishi 15 wamethibitishwa kazini, watumishi 137 wamepandishwa vyeo, na watumishi 18 wamebadilishwa kada. Aidha, watumishi 22 wameajiriwa. Vilevile, watumishi 23 wamehama, 21 wamehamia Wizarani na watumishi sita (6) wameteuliwa katika nafasi mbalimbali za uongozi. Aidha, taarifa za watumishi wote 854 zimehakikiwa katika mfumo wa HCMIS. Pia, watumishi 27 waliostaafu wameondolewa kwenye Mfumo wa Taarifa za Utumishi na Mishahara. Mheshimiwa Spika, katika kuongeza ufanisi kwenye utendaji kazi Wizara imewawezesha watumishi kuhudhuria mafunzo ya muda mrefu na mfupi. Hadi kufikia Machi 31, 2023 jumla ya watumishi 39 wamepatiwa mafunzo ya muda mrefu katika Shahada za Uzamivu na Uzamili, Shahada, Stashahada ya Juu, Stashahada na Astashahada. Aidha, watumishi 40 wamewezeshwa kupata mafunzo ya muda mfupi kuhusu fani mbalimbali zikiwemo Dhana ya Afya Moja, uendeshaji wa ofisi, utunzaji kumbukumbu, usimamizi wa fedha na masuala ya jinsia. Mheshimiwa Spika, katika mwaka 2022/2023, Wizara imeendelea kutekeleza Mfumo wa Wazi wa Upimaji wa Utendaji Kazi (OPRAS) ambapo watumishi wote 854 wamejaza fomu na kufanyiwa mapitio ya nusu mwaka. Aidha, Mfumo Shirikishi wa Taarifa za Utumishi na Mishahara (HCMIS) umeendelea kutumika kuingiza na kutunza taarifa za watumishi na kuhakiki mishahara ya watumishi kabla ya kulipa. Mheshimiwa Spika, katika mwaka 2023/2024, Wizara itaendelea kuhamasisha watumishi kujikinga dhidi ya maambukizi mapya ya VVU/UKIMWI na kupima afya zao kupitia vikao na semina mbalimbali; kuwezesha vikao vinne (4) vya Kamati ya Maadili; na kuwezesha utekelezaji wa Mifumo ya Taarifa za Kiutumishi na Mshahara (HCMIS), Government Salary Payment Portal (GSPP), Mikataba ya Utendaji Kazi (OPRAS) na Mkataba wa Huduma kwa Mteja. Mheshimiwa Spika, katika mwaka 2022/2023, Wizara imeendelea kutekeleza Mkakati wa Kuzuia na Kuziba Mianya ya Rushwa kwa kuelimisha watumishi 133 katika vituo vitatu vya kanda ya vya Uchunguzi wa Magonjwa ya Mifugo vya Mwanza, Tabora na Arusha; na Vituo vya Usimamizi wa Rasilimali za Uvuvi Mtwara, Mwanza, Kagera na Kigoma, kuhusu miongozo, kanuni na Sheria za Utumishi wa Umma. Mheshimiwa Spika, katika mwaka 2023/2024, Wizara itaendelea kutekeleza Mkakati wa Kuzuia na Kuziba Mianya ya Rushwa kwa kuelimisha watumishi wote 854 kuhusu masuala ya rushwa. Mheshimiwa Spika, katika mwaka 2023/2024, Wizara imeomba kupatiwa nafasi 229 katika Ikama ya Watumishi zikiwemo ajira mpya 126, uhamisho 105 na tano (5) za uteuzi. Aidha, jumla ya vikao vinne (4) vikiwemo viwili (2) vya Kamati ya Ajira na viwili (2) vya Baraza la Wafanyakazi vitawezeshwa. Pia, majukumu ya Vyama vya Wafanyakazi, SHIMIWI, mabonanza, Siku ya Wanawake Duniani na masuala ya jinsia yatawezeshwa. Vilevile, Wizara itaendelea kutekeleza Mkakati wa Kuzuia na Kuziba Mianya ya Rushwa kwa kuelimisha watumishi kuhusu Miongozo, Kanuni na Sheria za Utumishi wa Umma. Teknolojia ya Habari na Mawasiliano Mheshimiwa Spika, katika mwaka 2022/2023, Wizara kwa kushirikiana na Taasisi ya Trade Mark East Africa (TMEA) imeboresha mfumo wa Mifugo Integrated Management Information System (MIMIS) kwa kuongeza Mobile Application ambayo imewekwa kwenye mashine za POS kwa ajili ya kurahisisha upatikanaji wa vibali vya kielekroniki vya kusafirisha mifugo na mazao yake ndani na nje ya nchi. POS 150 tayari zimewekewa mfumo huu na kusambazwa kwenye vituo vya kukusanya maduhuli. Pia, Wizara imeboresha mfumo wa ukusanyaji maduhuli ya uvuvi (FiRCIS) na kujumuisha vyanzo vyote vya maduhuli vilivyopo katika Sekta ya Uvuvi. Vilevile, mafunzo ya kutumia mfumo huu yametolewa kwa watumishi 206 wanaohusika na ukusanyaji wa maduhuli. Mfumo huu umewezesha upatikanaji wa taarifa za makusanyo kwa wakati, kuokoa muda wa utoaji wa leseni za uvuvi na kuwezesha kutolewa hati ya madai maeneo ambayo hayana mtandao. Mheshimiwa Spika, katika mwaka 2022/2023, Wizara imeendelea kutoa taarifa mbalimbali kwa wadau wa mifugo na uvuvi kupitia vipindi maalum vya redio na televisheni kwa kutayarisha na kurusha hewani jumla ya vipindi 47 vya televisheni na vipindi 84 vya redio (TBC 1, Channel Ten, TBC Taifa na Redio ya Kijamii ya Nyemo FM). Pia, Wizara imeandaa na kutoa taarifa kwenye magazeti mara 150, majarida 15 ya mtandaoni, tovuti na mitandao ya kijamii mara 1,250. Vilevile, Wizara imepokea na kushughulikia malalamiko na maoni 26 kati ya malalamiko 26 yaliyopokelewa kutoka kwa wananchi na wadau kwa njia ya simu na mitandao ya kijamii ya Wizara. Aidha, Wizara imeanza kutumia mfumo wa eMrejesho unaotoa fursa kwa wananchi au watumishi kuwasilisha mapendekezo, maoni, malalamiko, maswali na pongezi juu ya utendaji kazi wa Wizara ambapo kupitia mfumo huo, maswali 15 yamepokelewa kutoka kwa wananchi na kushughulikiwa ipasavyo. Mheshimiwa Spika, katika mwaka 2023/2024, Wizara kwa kushirikiana na Ofisi ya Waziri Mkuu Idara ya Uratibu na Majanga na Chuo Kikuu cha Kilimo cha Sokoine kupitia mradi wa Southern African Center for Infectious Diseases Surveillance (SACIDS) Foundation for One Health itaanzisha Jukwaa Shirikishi la Kidigitali la Utambuzi na Uratibu wa Mlipuko wa Magonjwa ya Mifugo ambapo magonjwa yatatambuliwa mapema na kushughulikiwa kabla ya kuwa majanga. Aidha, mfumo huo shirikishi utahusisha Ofisi ya Waziri Mkuu, Wizara ya Mifugo na Uvuvi, watoa huduma za afya ya mifugo na wananchi. Mheshimiwa Spika, katika mwaka 2023/2024, Wizara itaendelea kusimamia ukusanyaji wa maduhuli kwa kutumia mifumo ya TEHAMA, kutoa msaada wa kiufundi, kusimamia na kuboresha mifumo ya kutoa vibali vya kielektroniki vya kusafirisha mifugo na mazao yake ndani na nje ya nchi. Vilevile, Wizara itaimarisha mfumo wa Utambuzi, Usajili na Ufuatiliaji wa Mifugo na kuboresha Jukwaa la Kidigitali la Usajili na Uratibu wa Huduma za Ugani (M-KILIMO) na mfumo wa ukusanyaji maduhuli ya uvuvi (FiRCIS). Mheshimiwa Spika, katika mwaka 2023/2024, Wizara itaendelea kutoa taarifa na maarifa kwa wananchi kuhusu shughuli mbalimbali za sekta ya mifugo na uvuvi kupitia vipindi maalum 52 vya redio, 52 vya televisheni, majarida 20 ya mtandaoni na magazeti. Pia, Wizara itapokea na kushughulikia malalamiko na maoni kupitia mfumo uliohuishwa wa e-Mrejesho (www.emrejesho.gov.go.tz), simu na mitandao ya kijamii ya Wizara. Mazingira na Mabadiliko ya Tabianchi Mheshimiwa Spika, katika kusimamia hifadhi ya Mazingira ikiwa ni pamoja na kukabiliana na athari za Mabadiliko ya Tabianchi kupitia Sekta ya Mifugo, katika mwaka 2022/2023 Wizara imefanya tathmini ya athari za Kimazingira na Kijamii (Environmental and Social Impacts Assessment - ESIA) katika utekelezaji wa miradi ya maendeleo ikiwemo ujenzi wa mabwawa ya kuvuna maji ya mvua katika vijiji vya Msomera (Handeni), Kwekikwembe (Kilindi), Kaiwang (Kiteto) na ujenzi wa Mnada wa Mifugo wa Msomera uliolenga Kuandaa Mpango wa Usimamizi wa Mazingira (Environmental Management Plan). Pia, jumla ya wafugaji 184 walipatiwa Mafunzo kuhusu ufugaji endelevu unaozingatia hifadhi ya mazingira na kuhimili mabadiliko ya tabianchi. Mheshimiwa Spika, Wizara imeendelea kutekeleza matakwa ya Sheria ya Mazingira ya mwaka 2004 ambapo imefanya Tathmini ya Athari kwa Mazingira na Jamii (ESIA) kwa miradi yenye takwa hilo inayotekelezwa na Wizara. Vilevile, elimu imetolewa kwa wavuvi 204 kuhusu kupunguza athari za uharibifu wa mazingira unaotokana na shughuli za kibinamu ikiwemo uvuvi na ufugaji samaki usiokuwa endelevu kutoka katika Bwawa la Nyumba ya Mungu (87) na Bwawa la Mtera (117). Mheshimiwa Spika, katika mwaka 2023/2024, Wizara itaandaa mafunzo kwa wafugaji 350 na wavuvi 200 kuhusu ufugaji na uvuvi endelevu unaohimili Mabadiliko ya Tabianchi katika Halmashauri 12 nchini; kuendelea kufanya tathmini ya athari za kimazingira na kijamii katika miradi ya ufugaji na uvuvi; na kufanya ukaguzi wa kimazingira (Environmental Audit - EA) katika miradi mitano (5) na miundombinu mitano (5) ya Wizara. Mheshimiwa Spika, katika mwaka 2023/2024, Wizara kupitia kitengo cha Mazingira imepanga kutoa elimu kwa wafugaji wa samaki 80 na wamiliki 15 wa viwanda vya kuchakata samaki katika maeneo ya mwambao wa ziwa victoria kuhusu Sheria ya Mazingira ya Mwaka 2004; Kuwajengea uwezo maafisa 20 kutambua viumbe vamizi (invasive species) vinavyoweza kupitishwa mipakani, bandarini na viwanja vya ndege; kutoa elimu kwa wadau 500 juu ya athari za uchafuzi wa maji unaotokana na shughuli za kibinadamu kwa jamii ya wavuvi katika wilaya ya Pangani (50) na Bagamoyo (50) na katika ziwa Babati (250) na Manyara (150); Kusimamia Tathmini ya athari kwa Mazingira na Jamii zinazotakiwa katika miradi inayotekelezwa na Sekta ya Uvuvi. Ushirikiano wa Kikanda na Kimataifa Mheshimiwa Spika, Wizara imeendelea kushiriki katika kuimarisha ushirikiano wa kikanda na kimataifa ili kuendeleza sekta za Mifugo na Uvuvi. Katika mwaka 2022/2023, Wizara imeshiriki kwenye mikutano na vikao mbalimbali vya Kikanda kama ifuatavyo:- Kikao cha kuandaa rasimu ya ushirikiano baina ya Tanzania na Uganda katika kukabiliana na magonjwa yanayovuka mipaka na yenye kuambukiza binadamu kwenye maeneo ya mipaka ya Tanzania na Uganda. Kikao cha Ufuatiliaji wa Utekelezaji wa programu ya kutokomeza Sotoka ya Mbuzi na Kondoo kwa nchi za SADC ifikapo 2030 kilichofanyika Gaborone Botswana chini ya ufadhili wa Shirika la Afya ya Wanyama Duniani (WOAH) na FAO. Kikao kazi cha kuunda Jukwaa la Afya Moja katika ukusanyaji na utoaji wa taarifa zinazohusu magonjwa yanayoenezwa kati ya binadamu na wanyama chini ya Ofisi ya Waziri Mkuu na Southern African Center for Infectious Disease Surveillance (SACIDS). Mafunzo kuhusu Mafua Makali ya Ndege kwa nchi za SADC na Afrika Kaskazini yaliyofanyika nchini Rwanda. Kongamano la kujenga uwezo kwa nguvu kazi iliyopo ili iwe na weledi katika kuhakikisha huduma za veterinari zinatolewa kwa kiwango cha kuridhisha, lililofadhiliwa na Shirika la Afya ya Wanyama Duniani (World Organization of Animal Health -WOAH) – Ofisi ya Nchi za Kusini mwa Afrika. Vikao vya Jumuiya ya Afrika Mashariki kuhusu Madhara ya Magonjwa yanayovuka mipaka katika biashara. Vikao vya Jumuiya ya Nchi zilizopo katika Mwambao wa Bahari ya Hindi (Indian Ocean Rim Association - IORA), ambavyo vilifanya tathmini ya utekelezaji wa programu za IORA zikiwemo Usimamizi wa Rasilimali za Uvuvi katika Bahari ya Hindi; Mkutano wa Umoja wa Mataifa wa Bahari (2022 UN Ocean Conference) ambao ulijadili kuongeza matumizi ya sayansi na ubunifu katika utekelezaji wa lengo la 14 la Malengo Endelevu ya Maendeleo (Sustainable Develiopment Goals-SDG); Mikutano ya FAO kuhusu uvuvi mdogo na ukuzaji viumbe maji (International Year of Artisanal Fisheries and Aquaculture - IYAFA) ambapo masuala mbalimbali kuhusu IYAFA yalijadiliwa; na Mkutano wa SADC wa kuandaa Mpango wa Maendeleo wa miaka 15 (Regional Indicative Strategic Plan-RISP). Mheshimiwa Spika, katika kuendeleza Sekta ya Uvuvi, Wizara inashirikiana na taasisi za kikanda na kimataifa zikiwemo:- Jumuiya ya Maendeleo ya Nchi za Kusini mwa Africa (SADC), Taasisi ya Uvuvi Ziwa Victoria (Lake Victoria Fisheries Organization - LVFO), Taasisi ya Sayansi za Bahari Mangaribi mwa Bahari ya Hindi (Western Indian Ocean Marine Science Association - WIOMSA), Kamisheni ya Usimamizi wa Uvuvi Kusini Magharibi mwa Bahari ya Hindi (South West Indian Ocean Fisheries Commision - SWIOFC), Mamlaka ya Usimamizi wa Ziwa Tanganyika (Lake Tanganyika Authority - LTA), Kamisheni ya Usimamizi wa Uvuvi wa Jodari ya Bahari ya Hindi (Indian Ocean Tuna Commission - IOTC), Jumuiya ya Nchi zilizopo katika Mwambao wa Bahari ya Hindi (Indian Ocean Rim Association - IORA), Kamisheni ya Usimamizi wa Nyangumi (International Whaling Commission - IWC), Kamisheni ya Bahari ya Hindi (Indian Ocean Commission - IOC), Jumuiya ya Afrika Mashariki (EAC), Taasisi ya Wanawake wa Afrika katika Rasilimali za Mifugo na Kilimo-Biashara (African Women in Animal Resource Farming and Agribusiness - AWARFA), Shirika la Afya Duniani (World Health Organization - WHO) na Shirika la Afya ya Wanyama (World Organization for Animal Health - WOAH). Mheshimiwa Spika, katika mwaka 2022/2023 Wizara kwa kushirikiana na Shirika la Chakula na Kilimo la Umoja wa Mataifa (FAO), Shirika la Afya Duniani (WHO) na Shirika la Afya ya Wanyama Duniani (OIE) imeendelea kufuatilia viashiria vya Ugonjwa wa Mafua Makali ya Ndege unaoambukiza binadamu kutokana na kugusana na ndege wenye virusi vya ugonjwa huo. Ili kufanikisha ufuatiliaji huo, jumla ya sampuli 1,002 zilichukuliwa kwenye maeneo hatarishi (kwenye mikoa ya Kagera na Rukwa) wanakotua ndege kutoka Bara la Ulaya na matokeo ya kimaabara yanaonesha mpaka sasa hakuna virusi vya ugonjwa huo hapa nchini. Aidha, Wizara imeshiriki katika mkutano wa kuandaa Andiko la Mradi wa Maziwa kwa ushirikiano na IFAD (IFAD Dairy Project Design). Mheshimiwa Spika, katika mwaka 2023/2024, Wizara itaendelea kushirikiana na Taasisi za Kikanda na Kimataifa ili kuimarisha mahusiano katika uwekezaji, masoko na tafiti zinazohusu Sekta za Mifugo na Uvuvi. Gawio la Serikali katika Sekta za Mifugo na Uvuvi Mheshimiwa Spika, katika mwaka 2022/2023, Taasisi, Bodi na Wakala zilizopo chini ya Wizara ambazo ni TVLA, TALIRI, LITA, Bodi ya Nyama Tanzania, Bodi ya Maziwa Tanzania, TAFIRI, FETA na MPRU zimetoa gawio kwa Serikali lenye jumla ya Shilingi 153,203,000, kati ya fedha hizo, Shilingi 117,203,000 ni za Taasisi za Sekta ya Mifugo na Shilingi 36,720,000 ni za taasisi za sekta ya uvuvi (Kiambatisho Na. 27) ikilinganishwa na kiasi cha Shilingi 152,203,000 kilichotolewa mwaka 2021/2022. Aidha, Wizara imeendelea kuhamasisha uwepo wa tija katika taasisi hizo ili kuweza kuchangia zaidi mapato katika Mfuko wa Serikali. Michango katika Shughuli za Kijamii Mheshimiwa Spika, katika mwaka 2022/2023, Taasisi, Bodi na Wakala zilizo chini ya Wizara zimetoa mchango wa Shilingi 212,105,097.00 ikilinganishwa na Shilingi 202,468,500.00 zilizotolewa mwaka 2021/2022. Michango hiyo ni kwa ajili ya kuchangia shughuli za maendeleo ya jamii ikiwemo uchanjaji mifugo, kutoa elimu kwa wafugaji, kuendesha elimu ya uhifadhi katika vijiji nje ya eneo la hifadhi za bahari na maeneo tengefu, pamoja na kutoa misaada ya vifaa vya kielimu kwa shule za msingi katika Wilaya ya Mafia. E: HITIMISHO Mheshimiwa Spika, kabla ya kuhitimisha hotuba yangu, naomba kuchukua fursa hii kuwashukuru wale wote waliochangia kwa namna moja au nyingine katika kuiwezesha Wizara kufanikisha majukumu yake. Mafanikio yaliyopatikana katika mwaka 2022/2023 yametokana na ushirikiano na misaada ya kifedha na kiufundi kutoka kwa nchi wahisani, mashirika mbalimbali ya kitaifa na kimataifa, taasisi za fedha za Kitaifa na Kimataifa, taasisi za hiari zisizokuwa za kiserikali na mashirika ya kidini bila kusahau hamasa na ushiriki wa wananchi wakiongozwa na Waheshimiwa Wabunge na Madiwani. Mheshimiwa Spika, naomba kutumia fursa hii kuzitambua na kuzishukuru nchi za Japan, Korea Kusini, Uingereza, Uholanzi, Ireland, Saudi Arabia, United Arab Emirates (UAE), Oman, Norway, Jumuiya ya Ulaya, Jamhuri ya Watu wa China, Japan, Ethiopia, Comoro na Misri; kwa kuchangia katika maendeleo ya Sekta ya Mifugo na Uvuvi. Naomba pia kutambua na kuzishukuru jumuiya za kikanda ambazo ni Jumuiya ya Afrika Mashariki (EAC), Shirika la Maendeleo la Kiserikali la Nchi za Afrika Mashariki (IGAD), Jumuiya ya Maendeleo ya Nchi za Kusini mwa Afrika (SADC) na Umoja wa Nchi za Ulaya (EU). Mheshimiwa Spika, Aidha, nazishukuru taasisi zinazoendelea kutuunga mkono kwa njia mbalimbali, ikiwa ni pamoja na:- Taasisi ya Usimamizi wa Uvuvi Ziwa Victoria (Lake Victoria Fisheries Organization-LVFO), Mamlaka ya Usimamizi wa Ziwa Tanganyika (Lake Tanganyika Authority-LTA), Kamisheni ya Usimamizi wa Uvuvi wa Jodari ya Bahari ya Hindi (Indian Ocean Tuna CommissionIOTC), Kamisheni ya Usimamizi wa Uvuvi Kusini Magharibi mwa Bahari ya Hindi (South West Indian Ocean Fisheries Commision- SWIOFC), Jumuiya ya Nchi zilizopo katika Mwambao wa Bahari ya Hindi (Indian Ocean Rim Association-IORA), Western Indian Ocean Marine Science Association (WIOMSA), Kamisheni ya Kimataifa ya Usimamizi wa Nyangumi (International Whaling Commission-IWC), Kamisheni ya Bahari ya Hindi (Indian Ocean Commission-IOC), na Taasisi ya Wanawake wa Afrika katika Rasilimali za Mifugo na Kilimo-Biashara (African Women in Animal Resource Farming and Agribusiness-AWARFA). Mheshimiwa Spika, nitambue pia mchango wa mashirika mengine tunayoshirikiana nayo katika Sekta za Mifugo na Uvuvi ambayo ni: Shirika la Afya Duniani (WHO), Shirika la Afya ya Wanyama Duniani (WOAH), Shirika la Chakula na Kilimo la Umoja wa Mataifa (FAO), Mfuko wa Kimataifa wa Maendeleo ya Kilimo (IFAD), Shirika la Kimataifa la Nguvu za Kiatomiki (International Atomic Energy), Shirika la Maendeleo la Umoja wa Mataifa (UNDP), Shirika la Misaada la Poland (Polish Aid), Shirika la Umoja wa Mataifa la Kuhudumia Watoto (UNICEF), Taasisi ya Rasilimali za Wanyama ya Umoja wa Afrika (AU-IBAR), Taasisi ya Kimataifa ya Utafiti wa Mifugo (ILRI), Taasisi ya Utafiti wa Kilimo ya Ireland (TEAGASC), Serikali ya Uholanzi na Serikali ya Japan kupitia Programu ya Uchumi na Maendeleo ya Jamii (Economic and Social Development Programme – ESDP), na Overseas Fishery Cooperation Foundation (OFCF) of Japan. Mheshimiwa Spika, nazishukuru pia taasisi za Kifedha na Wadau wa Maendeleo kwa ushirikiano wao hasa, Benki ya Dunia (WB), Benki ya Maendeleo ya Afrika (AfDB), Shirika la Kimataifa la Ushirikiano la Jamhuri ya Korea (KOICA), Shirika la Kimataifa la Ushirikiano la Jamhuri ya Japan (JICA), Shirika la Misaada la Ireland (Irish Aid), Shirika la Misaada la Marekani (USAID), Idara ya Maendeleo ya Kimataifa ya Uingereza (DfID), Shirika la Maendeleo ya Uswisi (SDC), Shirika la Ushirikiano la Ujerumani (GIZ), United Nations University (UNU), Shirika la Maendeleo la Denmark (DANIDA), Shirika la Kimataifa la Maendeleo la Sweden (SIDA); na mashirika ya IAEA, UNIDO, ILRI, CIAT, ASARECA, CCARDESA na GEF kwa michango yao katika kuendeleza Sekta za Mifugo na Uvuvi. Mheshimiwa Spika, Aidha, napenda kuyashukuru Mashirika na Taasisi za hiari za Bill and Melinda Gates Foundation, World Wide Fund for Nature (WWF), Heifer Project Tanzania (HPT), Overseas Fisheries Cooperation Foundation of Japan (OFCF), Vetaid, Care International, OXFARM, Welcome Trust, World Vision, FARM Africa, Land O’ Lakes, Building Resources Across Communities (BRAC), World Society for Protection of Animals (WSPA), Global Alliance for Livestock and Veterinary Medicine (GALVmed), Institute of Social Studies (ISS), International Land Coalition , British Gas International, Sea Sense, SmartFish, Marine Stewardship Council (MSC), pamoja na Mashirika na Taasisi mbalimbali za humu nchini zinazojihusisha na uendelezaji wa Sekta za Mifugo na Uvuvi. Mheshimiwa Spika, kwa namna ya pekee nimpongeze na kumshukuru tena Rais wa Jamhuri ya Muungano wa Tanzania, Mheshimiwa Dkt. Samia Suluhu Hassan, kwa namna anavyoliongoza Taifa letu na anavyotusimamia katika kutekeleza majukumu ya Wizara ya Mifugo na Uvuvi. Nina imani kuwa ndani ya uongozi wake tutahakikisha kuwa Ilani ya Uchaguzi ya Chama cha Mapinduzi ya mwaka 2020 na Mpango wa Tatu wa Maendeleo wa Taifa wa mwaka 2021/2022 – 2025/2026 inatekelezwa kikamilifu hususan katika Sekta za Mifugo na Uvuvi. Mheshimiwa Spika, naomba kuchukua nafasi hii tena kuwashukuru na kuwapongeza Kamati ya Kudumu ya Bunge inayosimamia Viwanda, Biashara, Kilimo na Mifugo kwa maoni yao na ushauri unaolenga kuboresha na kuimarisha Sekta za Mifugo na Uvuvi. Pia niwashukuru wadau mbalimbali katika Sekta za Mifugo na Uvuvi, wafugaji na wavuvi hususan wanaozingatia Sheria katika utendaji wa kazi zao kote nchini kwa kutunza, kuzalisha na kulinda rasilimali za Taifa. Napenda kuwaahidi kwamba Wizara yangu itaendelea kusimamia Sekta za Mifugo na Uvuvi na kuunga mkono juhudi za wafugaji, wavuvi, wasindikaji na wafanyabiashara wa bidhaa za mifugo na uvuvi. Mheshimiwa Spika, naomba kurejea tena kutoa shukrani zangu za dhati kwa Mheshimiwa David Ernest Silinde (Mb), Mbunge wa Jimbo la Tunduma, Naibu Waziri wa Mifugo na Uvuvi kwa ushauri na ushirikiano wake katika kusimamia majukumu ya Wizara. Aidha, natoa pia shukrani zangu kwa Prof. Riziki Silas Shemdoe, Katibu Mkuu, Dkt. Daniel Elius Mushi Naibu Katibu Mkuu (Mifugo) na Bi. Agnes Kisaka Meena Naibu Katibu Mkuu (Uvuvi), Wakurugenzi pamoja na Watendaji wote wa Wizara na Taasisi kwa kazi nzuri wanazozifanya. Mheshimiwa Spika, naomba pia kutoa shukrani zangu za dhati kwa wananchi wa Jimbo la Mkuranga ambao muda wote wameendelea kuniunga mkono katika kutekeleza majukumu yangu ya jimbo na ya Taifa letu, nataka niwahakikishie kuwa nitaendelea kuwatumikia kwa juhudi na maarifa ili kuleta mabadiliko ya kimaendeleo katika jimbo letu na Taifa kwa ujumla. Mwisho lakini sio kwa umuhimu, napenda kuishukuru familia yangu kwa kuendelea kunitia moyo ili niweze kutimiza majukumu yangu kwa ufanisi. MUHTASARI WA MAOMBI YA FEDHA KWA MWAKA WA FEDHA 2023/2024 Mheshimiwa Spika, katika mwaka 2023/2024, Wizara inaomba Bunge lako Tukufu likubali kupitisha Makadirio ya Matumizi ya Wizara ya Mifugo na Uvuvi ya jumla ya Shilingi 295,920,933,000.00. Kati ya fedha hizo, Shilingi 112,046,777,000.00 ni kwa ajili ya Sekta ya Mifugo (Fungu 99) na Shilingi 183,874,156,000.00 kwa ajili ya Sekta ya Uvuvi (Fungu 64). Mchanganuo wa fedha zinazoombwa kwa kila Fungu ni kama ifuatavyo: - Fungu 99: Sekta ya Mifugo  Mheshimiwa Spika, Wizara inaomba kutumia jumla ya Shilingi 112,046,777,000 kwa ajili ya kutekeleza majukumu ya Sekta ya Mifugo. Kati ya fedha hizo, Shilingi 50,122,670,000 ni kwa ajili ya Matumizi ya Kawaida na Shilingi 61,924,107,000 ni kwa ajili ya kutekeleza Miradi ya Maendeleo. Mgawanyo wake ni kama ifuatavyo:- Fedha za Matumizi ya Kawaida: Shilingi 50,122,670,000 Mishahara Shilingi 23,939,807,000 Matumizi Mengineyo (OC) Shilingi 26,182,863,000 Fedha za Matumizi ya Maendeleo: Shilingi 61,924,107,000 Fedha za Ndani, Shilingi 56,592,173,000 Fedha za Nje, Shilingi 5,331,934,000 Fungu 64: Sekta ya Uvuvi Mheshimiwa Spika, katika mwaka 2023/2024, Wizara inaomba jumla ya Shilingi 183,874,156,000 kwa ajili ya kutekeleza majukumu ya Sekta ya Uvuvi. Kati ya fedha hizo, Shilingi Shilingi 49,462,296,000 ni kwa ajili ya Matumizi ya Kawaida na Shilingi 134,411,860,000 ni kwa ajili ya kutekeleza Miradi ya Maendeleo. Mchanganuo wake ni kama ifuatavyo: - Fedha za Matumizi ya Kawaida: Shilingi 49,462,296,000. Mishahara ni Shilingi 15,368,951,000 Matumizi Mengineyo (OC) ni Shilingi 34,093,345,000. Fedha za Matumizi ya Maendeleo: Shilingi 134,411,860,000  Fedha za Ndani: Shilingi 110,682,025,000 Fedha za Nje: Shilingi 23,729,835,000 Mheshimiwa Spika, naomba nitoe shukrani zangu za dhati kwako na kwa Waheshimiwa Wabunge kwa kunisikiliza. Hotuba hii pia inapatikana katika Tovuti ya Wizara 