TEKNOLOJIA ZA UTAYARISHAJI, USINDIKAJI NA HIFADHI YA MAZAO YA MBEGU ZA MAFUTA BAADA YA KUVUNA 
Jamhuri ya Muungano wa Tanzania 
Wizara ya Kilimo na Chakula Mfululizo wa vitabu hivi: 
UTANGULIZI Mazao ya mbegu za mafuta ni chanzo kikuu cha mafuta ya kula nchini. Baadhi ya mazao hayo ni karanga, alizeti, ufuta, kartamu, nazi na michikichi. Mafuta hupatikana kutokana na usindikaji wa mbegu za mazao hayo pamoja na mazao mengine kama vile mahindi na soya. Mbegu za mazao ya mahindi na soya hazikuwekwa kwenye kundi la mazao ya mbegu za mafuta kutokana na uchache wa mafuta yaliyoko ndani ya mbegu hizo. Mbegu za mazao ya mafuta zina kiasi kikubwa cha mafuta (asilimia 20-50) ukilinganisha na kiasi cha mafuta katika mbegu za mazao mengine. Pia mashudu yatokanayo na mazao haya baada ya kusindika ni chanzo kikuu cha protini kwa wanyama wafugwao kwa madhumuni mbalimbali kama vile ngombe mbuzi n.k. Mafuta husaidia kuupa mwili joto na nguvu na ni muhimu katika lishe ya binadamu. Pia mafuta huongeza ladha katika chakula. Mazao haya bado yanalimwa kwa uchache ingawa kilimo cha alizeti kinaongoza kwa ukubwa wa eneo linalolimwa hapa nchini. Pamoja na umuhimu wa mazao haya, kiasi kikubwa cha mavuno yanayopatikana hupotea kila mwaka kutokana na mbinu duni zinazotumika katika mchakato mzima kutoka uvunaji, utayarishaji, usindikaji hadi hifadhi. Mazao ya mbegu za mafuta hasa ufuta na alizeti hupotea kwa zaidi ya asilimia 50 yanapochelewa kuvunwa. Alizeti iliyocheleweshwa kuvunwa hushambuliwa na ndege kwa kiasi kubwa. Mapodo ya ufuta hupasuka kwa urahisi hasa unyevu unaposhuka chini ya asilimia 10 na pia mafuta yatokanayo na ufuta uliolala chini kwa kucheleweshwa kuvunwa hushuka ubora. Aidha kuchelewa kuvuna karanga kunasababisha upotevu wa mapodo ambayo yanakuwa yamekauka kupita kiasi na kupoteza maji mengi. Pia nazi zikicheleweshwa kuvunwa hupoteza maji na huanza kuota. Matumizi ya vyombo duni husababisha uvunaji kuwa wa suluba, huchukua muda mrefu na wa huchosha. Hali hii husababisha mazao mengi kuachwa shambani. Mbinu duni za ukaushaji husababisha mbegu za mafuta kuchafuka na kuoza. Ubora hushuka kutokana na kuingia takataka au vumbi. Vilevile mbegu zilizokaushwa kupita kiasi hupasuka na kupunguza ubora na pia zinaposindikwa hutoa bidhaa kidogo. Vyombo vya usafiri na vifungashio hujazwa kupita kiasi na kusababisha mazao kumwagika wakati wa usafirishaji na kusababisha upotevu. Aidha mazao mengi ya mafuta hupotea wakati wa kuhifadhi kutokana na mbinu duni zinazotumika. Matumizi ya maghala yasiyokuwa na vizuizi vya panya au yenye mapaa yanayovuja au nyufa zinazoficha wadudu waharibifu husababisha upotevu mkubwa wa mbegu za mafuta. Upotevu mkubwa pia hutokea kwenye usindikaji kutokana na matumizi ya mbinu duni au mashine zenye ufanisi mdogo ambapo wastani wa asilimia 45 ya mafuta huweza kupotea. (Food technology source Book number1) Mbinu duni hutoa bidhaa hafifu na mashine zenye ufanisi mdogo hutoa mafuta kidogo na kuacha mengi kwenye mashudu. Njia duni za usindikaji na hifadhi ya malighafi husababisha bidhaa kuwa duni, kupoteza virutubishi, ladha na kutohifadhika kwa muda mrefu. Wizara ya Kilimo na Chakula inatoa kitabu hiki kama mwongozo kwa wakulima na wadau wengine, ili kuweka bayana teknolojia sahihi za uvunaji, utayarishaji, usindikaji na hifadhi ya baadhi ya mazao ya mbegu za mafuta baada ya kuvuna. Ni matumaini ya watayarishaji wa kitabu hiki kwamba, mkulima akizingatia yaliyomo ataweza kupunguza hasara inayotokana na kutozingatia kanuni za kilimo bora cha mazao ya mbegu za mafuta, utayarishaji bora baada ya kuvuna, usindikaji na hifadhi bora. Vilevile atapata utaalamu wa usindikaji bora na hifadhi ya bidhaa zinazotokana na mbegu za mafuta ili kuongeza ubora wa mazao na hatimaye kukidhi mahitaji ya chakula pamoja na kuongeza pato. Karanga ni zao la mafuta ambalo huzalishwa kwa wingi katika mikoa ya Tabora, Rukwa, Mbeya, Dodoma, Mtwara, Lindi, Ruvuma, Singida, Shinyanga, Mara na Mwanza. Karanga hustawi katika hali ya hewa ya joto na mwinuko wa mita 1500 kutoka usawa wa bahari. MAMBO YA KUZINGATIA WAKATI WA UZALISHAJI Kuchagua aina ya mbegu Chagua mbegu kufuata mahitaji ya soko Pamoja na mahitaji ya soko, ni muhimu pia kuchagua aina inayovumilia mashambulizi ya magonjwa, wadudu, inayokomaa mapema na yenye kutoa mazao mengi. Palizi Ni muhimu kupalilia ili kuwezesha mimea kutumia vizuri unyevu na virutubishi vilivyopo kwenye udongo. Palizi pia husaidia kuondoa maficho ya wadudu waharibifu. Palilia kwa kupandishia udongo kwenye mimea ili kuongeza wingi wa mazao. Kuweka mbolea Zao la karanga huhitaji rutuba ya kutosha ili kutoa mazao mengi na bora. Tumia mbolea za asili ili kurutubisha udongo na iwapo ni lazima kutumia mbolea za viwandani muone mtaalamu wa kilimo kwa ushauri. Kudhibiti wadudu waharibifu na magonjwa Karanga hushambuliwa na magonjwa na wadudu mbalimbali ambayo huweza kusababisha upungufu na ubora wa mazao. Hivyo kagua shamba mara kwa mara kuona dalili za mashambulizi. Endapo kuna dalili za mashambulizi, chukua tahadhari mapema kabla ya kutokea uharibifu mkubwa. Ikiwa ugonjwa kama “Rossette” unajitokeza mara kwa mara, panda aina nyingine ya karanga yenye ukinzani mkubwa kama vile “Nyota” au badilisha mazao. Baada ya kuvuna panda zao lingine ambalo haliko jamii moja na karanga kama vile mahindi. MAANDALIZI KABLA YA KUVUNA Kagua shamba kuona kama karanga zimekomaa. Karanga hukomaa kati ya miezi mitatu hadi minne na nusu baada ya kupanda. Wakati huo unyevu wa punje huwa ni kati ya asilimia 10 na 14. Dalili za karanga zilizokomaa Majani hubadilika rangi kutoka kijani kuwa ya manjano na hatimaye kudondoka. Ukichimba na kuangalia mapodo yanaonekana kuwa magumu na hupasuka kwa urahisi. Podo la karanga ambazo hazijakomaa huwa laini na hubonyea linapominywa. Rangi ya ndani ya podo hubadilika kutoka nyeupe na kuwa ya kahawia. Mapodo ya karanga yanayoonyesha dalili za kukomaa Kuandaa vifaa, vyombo vya usafiri na vyombo vya kukaushia Vifaa vya kuvunia Vikapu Jembe Matenga Vifaa vya usafiri Matoroli Baiskeli Mikokoteni ya wanyamakazi Magari Matela ya matrekta Vifaa vya kukaushia Kichanja bora Mikeka Maturubai Vifungashio Magunia Vifaa vya kupurura Jembe Pipa lililokatwa nusu KUVUNA Kuna njia mbili za kuvuna karanga nazo ni kutumia mikono na kutumia jembe maalum la kukokotwa na wanyamakazi. Kuvuna kwa kutumia mikono Mashina ya karanga hung’olewa kwa mikono au kuchimbuliwa kwa jembe la kawaida kutegemea hali ya udongo. Kama udongo ni tifutifu, ng’oa mashina ya karanga kwa kutumia mikono. Iwapo udongo ni mgumu, tumia jembe kuchimbua karanga Kuvuna kwa kutumia jembe la kukokotwa na wanyamakazi Jembe hili hung’oa karanga na kuziacha shambani, hivyo inabidi mashina yaokotwe, kupukutwa udongo na kukusanywa sehemu moja. Jembe hili lina uwezo wa kuvuna hekta moja kwa muda wa saa tatu hadi nne. KUPURURA Kupurura ni kutenganisha mapodo ya karanga na shina. Tenganisha mapodo ya karanga na shina kwa kutumia mikono. Mapodo ya karanga pia yanaweza kupururwa kwa kutumia kingo ya jembe au pipa lililokatwa. KUCHAMBUA Chambua mapodo ya karanga zilizopururwa kwa kutenga yaliyosinyaa, yasiyo na punje, yaliyooza au kutobolewa na wadudu. Lengo la kuchambua ni kupata mapodo ya karanga yaliyo bora. Mapodo ya karanga bora yatengwe tayari kwa kukaushwa au kusafirishwa. Kielelezo Mapodo ya karanga safi yaliyochambuliwa KUSAFIRISHA Baada ya kuchambua, Mapodo ya karanga yaliyo bora hufungashwa kwenye magunia na kusafirishwa hadi nyumbani kwa ajili ya kukaushwa. Safirisha mapodo ya karanga yaliyofungashwa kwa kutumia mikokoteni ya kukokotwa na wanyamakazi, baiskeli, matoroli, magari au kwa kubeba kichwani. Mapodo ya karanga pia yanaweza kusafirishwa bila kufungashwa (kichele) kwenye magari au mikokoteni. Kumbuka: Ni muhimu kutandaza maturubai au mikeka kwenye vyombo vya kusafirishia iwapo unasafirisha karanga zikiwa katika hali ya kichele ili kuzuia upotevu wa mazao. KUKAUSHA Mapodo ya karanga hukaushwa vizuri ili kudhibiti uwezekano wa karanga kushambuliwa na magonjwa yatokanayo na ukungu wakati wa kuhifadhi. Kausha juani kwa kutandaza mapodo kwenye kichanja bora, maturubai au sakafu safi. Wakati wa kukausha zingatia yafuatayo:- Hakikisha punje za karanga zimekauka hadi kufikia unyevu wa asilimia 9 kwakutumia kipima unyevu. Ukaushaji wa kupita kiasi husababisha ngozi ya punje ya karanga kutoka wakati wa kubangua na hivyo kupunguza ubora wa zao. Baada ya kukausha, fungasha mapodo ya karanga safi kwenye magunia yasiyozidi kilo 75. KUHIFADHI KARANGA ZA MAPODO Ili kuepuka uharibifu ni muhimu kuhifadhi karanga zikiwa kwenye mapodo. Karanga zilizobanguliwa huhifadhiwa kwa muda mfupi na hushambuliwa kwa urahisi na nondo na kusababisha upotevu kwa kiasi kikubwa. Hifadhi ya karanga zikiwa kwenye mapodo huwezesha karanga kuhifadhiwa kwa zaidi ya mwaka mmoja wakati zile zilizobanguliwa huweza kuhifadhiwa kwa muda usiozidi miezi miwili. Kabla ya kuweka karanga ghalani zingatia yafuatayo: - Safisha ghala ili kuondoa wadudu waharibifu na takataka. Ziba sehemu zote ambazo zinaweza kuruhusu panya na wadudu wengine kuingia. Magunia yapangwe kwa kupishanisha ili kuruhusu mzunguko wa hewa. Karanga pia zinaweza kuhifadhiwa zikiwa katika hali ya kichele kwenye bini, silo, au vihenge. KUBANGUA MAPODO YA KARANGA Mapodo ya karanga hubanguliwa kwa kutumia mikono au mashine. Kubangua kwa kutumia mikono Mapodo ya karanga hubanguliwa kwa kuminya ganda kwa kutumia vidole. Njia hii ni ya suluba, huchukua muda mrefu na hufaa kwa kiasi kidogo cha karanga. Hata hivyo njia hii hupungu za upotevu wa mazao. Vilevile punje za karanga huwa bora zaidi zinapobanguliwa kwa njia hii. Wastani wa kilo 160 za karanga zilizo kwenye mapodo hutoa kilo 100 za punje za karanga na kazi hii huchukua siku nane kwa mtu mmoja. Mapodo ya karanga hubanguliwa kwa kutumia vyombo maalumu. Njia hii hubangua karanga nyingi zaidi na kwa muda mfupi. Mashine hizi huendeshwa kwa mkono, umeme au injini. Hurahisisha kazi Zina uwezo wa kubangua wastani wa kilo 40 kwa saa moja. KUCHAMBUA KARANGA ZILIZOBANGULIWA Punje za karanga zilizosinyaa, zenye ukungu, zilizopasuka, zilizoharibiwa na wadudu na zilizokatika zitenganishwe na karanga bora. Punje za karanga zilizooza na zenye magonjwa zisitumike kwa chakula cha binadamu wala wanyama. Chambua kwa makini karanga zilizobanguliwa kwa kutumia vyombo maalum kwani nyingi hupasuka kutegemea aina ya karanga, ukavu wa mapodo na ufanisi wa mashine. 186 KUPANGA MADARAJA Madaraja ya punje za karanga hupangwa kufuata ukubwa, aina na rangi. Pia zingatia viwango vya ubora vilivyowekwa kwa kila daraja la punje za karanga. Punje za karanga zilizo katika daraja la chini zitumike haraka kwani hushambuliwa na vimelea vya ukungu kwa urahisi zaidi. Punje za karanga zilizo bora (daraja la 1) zitumike kwa kuhifadhi, kuuzwa au kusindikwa. KUFUNGASHA Fungasha karanga zilizobanguliwa kwenye magunia yenye ujazo usiozidi kilo 100. Karanga zilizobanguliwa zisihifadhiwe kwa muda mrefu, kwani hushambuliwa kwa urahisi na wadudu aina ya nondo na vimelea vya magonjwa ya ukungu. 1.1.12 MATUMIZI YA KARANGA Karanga hutumika kama kiungo katika mapishi mbalimbali au hukaangwa ili kutumika kama vitafunwa. Pia husindikwa kupata mafuta, siagi na rojo. Virutubishi vinavyopatikana kwenye karanga Maji asilimia 7 Nguvu Kilokalori 570 Protini gramu 23 Mafuta gramu 45 Wanga gramu 20 Kalsiamu miligrau 49 Chuma miligramu 3.8 Potasiamu miligramu 680 Vitamini B miligramu 15.5 Vitamini A I .U 110 KUSINDIKA KARANGA Punje za karanga husindikwa kupata bidhaa mbalimbali kama vile mafuta, rojo na siagi ya karanga. Hakikisha punje zinazosindikwa hazina ukungu wala uchafu wowote. Ukungu kwenye punje za karanga husababisha maradhi ya saratani. KUSINDIKA KARANGA KUPATA MAFUTA Njia za kusindika ili kupata mafuta ni: Kukamua mafuta na kuengua Vifaa Jiko Kikaango Mwiko Mashine ya kusaga Vifungashio Ungo Lakiri Lebo Sufuria 208 Malighafi Punje za karanga zilizokomaa, kukauka vizuri na ambazo hazina ukungu. Maji Jinsi ya kutengeneza mafuta Kaanga karanga hadi ziwe na rangi ya kahawia nyepesi Pukuchua na pepeta ili kutoa maganda Saga punje za karanga zilizopukuchuliwa kwa kutumia mashine Weka unga wa karanga kwenye sufuria Ongeza kiasi kidogo cha maji safi na salama yaliyochemshwa kwenye karanga zilizosagwa na koroga kwa kutumia mwiko hadi kupata tui au rojo laini. Baada ya hapo acha mchanganyiko huo kwa dakika 15 ili utulie. Baada ya muda huo engua mafuta kwa kuyachota na chombo. Rudia kukoroga, kusubiri kwa dakika 15 na kuengua hadi mafuta yote yaishe. Ukiona mafuta hayatoki wakati unakoroga na kusubiri, ni dalili kuwa mafuta yamekwisha. Jaza mafuta kwenye chombo safi kilichochemshwa na chenye mfuniko Weka lebo na lakiri Hifadhi mahali pakavu pasipo na mwanga mkali. Njia hii ina ufanisi wa asilimia 66 ya usindikaji wa mafuta. Ukamuaji kwa kutumia mashine ya mkono aina ya daraja (Bridge press) Vifaa Mashine ya kusaga Mashine ya kukamua mafuta Sufuria Kikaango Mifuko migumu ya nguo ya pamba Ungo Lebo Lakiri Bakuli kubwa Jiko Mwiko Malighafi Punje zilizokomaa, kukaushwa vizuri na ambazo hazina ukungu. Maji Jinsi ya kukamua mafuta Kaanga punje za karanga hadi ziwe na rangi ya kahawia nyepesi Pukuchua na pepeta kwa kutumia ungo kutoa maganda Saga karanga kwa kutumia mashine upate unga. Weka unga huo kwenye bakuli kubwa lisilokuwa na matundu, kisha weka bakuli hilo ndani ya sufuria yenye maji kiasi yanayochemka ili unga upate joto. Koroga unga huo kwa kutumia mwiko kwa dakika 20. Njia nyingine ni kuanika unga juani kwa muda wa dakika 20, ili upate joto. Endapo unatumia mashine ya daraja weka unga uliopata joto kwenye mifuko ya vitambaa vigumu na vyenye ukubwa wa sentimita 20 kwa 20 na ujazo wa nusu kilo. Panga vifuko vyenye unga kwenye kinu cha kukamulia mafuta. Kamua mafuta kwa kuzungusha mhimili Chuja kwa chujio safi Fungasha mafuta kwenye chupa safi zilizochemshwa Weka lebo na lakiri Hifadhi mahali safi na pakavu na pasipo na mwanga mkali. Kukamua mafuta kwa kutumia mashine ya mkono aina ya Ram Mashine ya Ram huendeshwa kwa mikono na ina uwezo wa kukamua mbegu mbalimbali za mafuta. Vifaa Mashine ya Ram Ungo Sufuria ya kusafishia karanga Sufuria ya kukingia mafuta Vifungashio Jiko Lebo na lakiri Chujio safi Mahitaji Punje za karanga safi Maji Chumvi Jinsi ya kukamua mafuta Chagua punje za karanga zilizokomaa na kukauka vizuri Safisha kwa kupepeta na kupembua kuondoa vumbi, takataka na punje zilizoharibiwa na wadudu au ukungu Osha punje kwa maji safi na salama Weka karanga kwenye mashine kulingana na ujazo wa mashine Weka sufuria kwenye sehemu ya mashine kukinga mafuta yatakayokamuliwa Kamua kwa kukandamiza mhimili wa mashine mpaka mafuta yote yamekwisha Pima ujazo wa mafuta kisha ongeza maji na chumvi. Katika kila lita 10 za mafuta ongeza maji lita moja na gramu 200 za chumvi. Chemsha hadi maji yote yaishe. Sauti ya kuchemka ikiisha ni dalili kuwa maji yamekwisha Ipua, acha yapoe kisha chuja kwa kitambaa au chujio safi Fungasha kwenye vyombo safi na vikavu Weka lebo na lakiri Hifadhi kwenye sehemu safi, kavu na yenye mwanga hafifu. Matumizi ya mafuta Mafuta hutumika kuongeza ladha kwenye vyakula na huongeza nguvu na joto mwilini. 1.2.2 Kusindika karanga kupata siagi Siagi ya karanga ni bidhaa inayopatikana baada ya kusaga na kupata rojo ya karanga zilizokaangwa. Vifaa Kikaango Mashine ya kusaga karanga ya kutumia mikono au umeme. Sufuria Ungo Chupa za kufungashia Lebo, Lakiri Mizani Mwiko Jiko 1224 Malighafi Karanga Sukari Chumvi Mafuta ya maji Jinsi ya kutengeneza siagi ya karanga Chagua karanga bora Kaanga karanga hadi zipate rangi ya kahawia Ondoa maganda ya karanga kwa kufikicha na kupepeta kwa kutumia ungo hadi ziwe safi. Saga karanga kwa kutumia mashine ya kusaga hadi kupata unga laini Pima unga wa karanga kwa kutumia mizani Weka sukari kiasi cha gramu 60 kwa kila kilo moja ya unga Weka chumvi kiasi cha gramu 15 kwa kila kilo moja ya unga. Ongeza mafuta ya kula ya maji yaliyochemshwa na kupoozwa kiasi cha gramu 100 kwa kila kilo moja ya unga ili kupata rojo inayotakiwa. Koroga mchanganyiko huo vizuri kwa kutumia mwiko mpaka uwiane Chemsha ukiwa unakoroga kwenye moto mdogo (kama jiko la umeme au gesi litatumika, chemsha kwenye moto upatao nyuzi joto 85 za Sentigredi) kwa muda wa nusu saa. Ipua siagi na fungasha ikiwa ya moto kwenye chupa safi zilizochemshwa na kavu. Funika kwa mifuniko safi Weka lakiri na lebo Hifadhi sehemu kavu, safi na yenye ubaridi Matumizi Siagi huliwa pamoja na mikate na vyakula vingine. Virutubishi vinavyopatikana katika kila gramu 100 ya siagi ya karanga ni kama ifuatavyo: - Chanzo: Food composition dk., Food composition tables, Temalirwa et-al (2000). Netherlands. Kusindika karanga kupata pesti Vifaa Jiko Ungo Kikaango Mashine ya kusaga karanga Lakiri Lebo Mizani Sufuria Mifuko safi ya plastiki Chupa Mwiko Malighafi/mahitaji Karanga Chumvi Jinsi ya kutengeneza pesti Kaanga karanga ili kurahisisha utokaji wa maganda Pepeta kutoa maganda Twanga au saga hadi kupata pesti Pima pesti kwa kutumia mizani Weka chumvi kiasi cha gramu 20 kwa kila kilo moja ya pesti Changanya kwa kukoroga na mwiko hadi ichanganyike vizuri Chemsha katika moto mdogo kwa muda wa dakika 25 (iwapo jiko la umeme au gesi litatumika, chemsha kwenye joto lipatalo nyuzi joto 85) Acha pesti ipoe hadi kufikia nyuzi joto 60 za Sentigredi. Fungasha kwenye chupa zilizochemshwa au mifuko safi ya plastiki . Panga chupa kwenye sufuria yenye maji yenye joto kidogo kiasi cha nusu ya kimo cha chupa Chemsha kwa dakika 20 ili kufisha vimelea na kuondoa hewa iliyoko ndani ya chupa kati ya bidhaa na mfuniko. Weka lakiri na lebo Hifadhi sehemu safi kavu na yenye ubaridi. Matumizi Pesti hutumika katika mapishi mbalimbali kama vile mboga, ndizi, mihogo na vyakula vingine. Virutubishi vinavyopatikana katika kila gramu 100 ya pesti ya karanga ni kama vifuatavyo: Chanzo: FAO, (1965). Human Nutrition for Developing countries, M.C.Latham. Alizeti hulimwa kwa wingi katika mikoa ya Shinyanga, Singida, Dodoma, Iringa, Tabora, Morogoro, Ruvuma, Mbeya, Arusha, Manyara, na Rukwa. Zao hili hulimwa kwa ajili ya chakula na biashara. MAMBO MUHIMU YA KUZINGATIA WAKATI WA UZALISHAJI Kuchagua aina bora ya mbegu Chagua aina bora ya mbegu inayovumilia magonjwa, wadudu, inayotoa mazao mengi na kiwango kikubwa cha mafuta. Vilevile chagua aina ya mbegu ambayo hukomaa kwa wakati mmoja ili kurahisisha uvunaji. Kuweka mbolea Rutubisha udongo kwa kutumia mbolea za mboji na samadi ili kupata mazao mengi na bora. Kudhibiti wadudu na magonjwa Alizeti hushambuliwa na magonjwa ya majani, mizizi na masuke ambayo husababisha upungufu wa mavuno. Hivyo ni muhimu kuyadhibiti ili kupata mavuno mengi na bora. Pia ndege hupunguza mavuno kwa kiasi cha asilimia 50 au zaidi. Njia ya kudhibiti ndege ni kwa kuwafukuza na kupanda mbegu zinazokomaa mapema. MAANDALIZI KABLA YA KUVUNA Kukagua shamba Kagua shamba kuona kama alizeti imekomaa. Alizeti hukomaa kati ya miezi minne hadi sita tangu kupanda. Wakati huo punje huwa na unyevu wa asilimia 25. Ni muhimu kuvuna alizeti mapema ili kuepuka mashambulizi ya panya, mchwa na ndege waharibifu. Dalili za alizeti iliyokomaa Suke hubadilika rangi kutoka manjano na kuelekea kuwa nyeusi. Viuwa vya pembeni mwa suke hunyauka na hubadilika kutoka rangi ya manjano na kuwa ya kahawia. Vichwa vya alizeti ilioyokomaa vizuri Kuandaa vifaa vya kuvunia, kukaushia na vyombo vya usafiri. Vifaa vya kuvunia na kubebea kutoka shambani Kisu Vikapu Magunia Matenga Vifaa vya kukaushia Maturubai Mikeka Kichanja bora Vyombo vya usafiri kutoka shambani Matoroli Matela ya matrekta Mikokoteni ya kukokotwa na wanyama Magari Vifungashio Magunia KUVUNA Alizeti huvunwa kwa kutumia mikono ambapo suke hukatwa kwa kutumia kisu. Pia mashine (combine harvester) hutumika kuvunia alizeti katika nchi zinazolima alizeti kwa wingi. Masuke ya alizeti huwekwa kwenye vikapu ambavyo hutumika kusomba alizeti ndani ya shamba. Kisha alizeti hufungashwa kwenye magunia na kusafirishwa hadi nyumbani tayari kwa kukausha. KUKAUSHA Kuna hatua mbili za kukausha alizeti; kukausha masuke na kukausha mbegu za alizeti. Kukausha masuke Masuke hutandazwa kwenye kichanja bora katika kina kisichozidi sentimita 30 ili yaweze kukauka vizuri. Vilevile huweza kutandazwa kwenye maturubai, mikeka au sakafu safi. Lengo la hatua hii ni kukausha masuke ya alizeti ili kurahisisha upuraji. KUPURA Upuraji hufanyika baada ya kuhakikisha kuwa masuke ya alizeti yamekauka vizuri. Masuke ya alizeti hupurwa kwa kutumia mikono ambapo mbegu hutenganishwa kwa kupiga masuke taratibu kutumia mti. Ni muhimu kupiga masuke taratibu ili kuepuka kupasua mbegu. Pura kwenye kichanja bora, maturubai au mikeka. KUKAUSHA MBEGU Mbegu za alizeti hukaushwa juani kwa kutandazwa kwenye vichanja bora, maturubai, mikeka au sakafu safi. Tandaza mbegu katika kina kisichozidi sentimita 4 ili ziweze kukauka vizuri. Lengo la hatua hii ni kukausha mbegu baada ya kupura ili kufikia kiwango cha unyevu kinachotakiwa kwa hifadhi salama ambacho ni asilimia 8. JINSI YA KUTAMBUA MBEGU ZILIZOKAUKA VIZURI Kufikicha mbegu Mbegu zilizokauka maganda yake hutoka kwa urahisi zinapofikichwa. Kumimina kwenye chombo kama debe Mbegu zilizokauka hutoa mlio mkali zinapomiminwa kwenye vyombo hivyo. Mbegu zilizokauka hung’ara Kutumia kipima unyevu. Mbegu zilizokauka vizuri kipimo huonyesha asilimia 8. KUPEPETA NA KUPEMBUA Kupepeta na kupembua hufanyika ili kuondoa takataka kama vile mawe, wadudu, mapepe, mbegu zilizooza au kupasuka. Mbegu za alizeti hupepetwa kwa kutumia ungo au mashine zinazoendeshwa kwa mkono, injini au umeme. Mashine hizi zina uwezo wa kupepeta na kupembua kilo 60 hadi 350 kwa saa kutegemea aina ya mashine. KUHIFADHI Alizeti iliyopurwa huhifadhiwa katika hali ya kichele kwenye maghala bora, yaani vihenge, sailo au bini. Alizeti ya kuhifadhi kwenye maghala ya nyumba ifungashwe kwenye magunia na ipangwe kwenye chaga kwa kupishanisha. Ili kurahisisha kazi ya kukagua ghala, acha nafasi ya mita moja kutoka kwenye ukuta. Ziba sehemu zote za ghala ili kuzuia panya kuingia. Panya hupenda sana kula punje za alizeti, na husababisha upungufu mkubwa wa punje ambao husababisha upotevu wa asilimia 30 kwa kipindi cha miezi mitatu ya hifadhi. Asilimia ya upotevu inaweza kuwa kubwa zaidi kutegemea idadi ya panya na upatikanaji wa vyakula vingine kwa wakati huo. Matumizi ya Mbegu za Alizeti Mbegu za alizeti hasa zenye mistari zinaweza kuliwa baada ya kukaangwa au kukaushwa. Pia zinatumika katika utengenezaji wa mikate. Mbegu za alizeti husindikwa kupata bidhaa ya mafuta. KUSINDIKA MBEGU ZA ALIZETI KUPATA MAFUTA Vifaa Mashine ya kukamua mafuta Chujio safi Ndoo Vifungashio Sufuria Mizani Malighafi Mbegu za alizeti Maji Chumvi Njia ya kukamua mafuta Chagua mbegu bora za alizeti Zianike kwenye jua kwa muda wa saa 1 hadi 2 Weka kwenye mashine ya kukamulia ya daraja au Ram Kamua mafuta Chuja mafuta kwa kitambaa au chujio safi Pima mafuta yaliyokamuliwa. Ongeza maji na chumvi. Katika lita 10 za mafuta weka lita moja ya maji na gramu 200 za chumvi. Weka mafuta kwenye chombo cha kuchemshia (sufuria) Chemsha hadi maji yote yaishe Sauti ya kuchemka ikiisha ni dalili kuwa maji yamekwisha. Ipua, acha yapoe, kisha chuja kwa kitambaa safi au chujio Fungasha kwenye vyombo safi na vikavu na vyenye mifuniko Weka lakiri na lebo Hifadhi kwenye sehemu safi, kavu na yenye mwanga hafifu. Matumizi Mafuta hutumika katika mapishi mbalimbali na yana virutubishi vifuatavyo: Mafuta gramu 100 Nguvu kilokalori 900 2133 UFUTA Ufuta ni zao linalolimwa kwa wingi katika mikoa ya Lindi, Mtwara, Ruvuma, Pwani, Morogoro, Dodoma, Tanga na ukanda wa chini katika mikoa ya Rukwa na Mbeya. Zao hili hulimwa kwa ajili ya chakula na biashara. Mbegu za zao hili huwa na wastani wa mafuta kiasi cha asilimia 45. MAMBO YA KUZINGATIA WAKATI WA KUZALISHA Kuchagua aina ya mbegu Chagua aina ya mbegu inayotoa mazao mengi na bora, inayovumilia mashambulizi ya magonjwa na wadudu, inayokomaa mapema na kutoa mafuta mengi. Chagua mbegu inayokomaa kwa pamoja ili kurahisisha uvunaji na pia kuepuka upotevu wa zao shambani. Aina nyeupe ya mbegu ya ufuta hupendelewa zaidi kuliko aina nyeusi. Kuweka mbolea Ufuta unahitaji rutuba ya kutosha ili kutoa mazao bora. Katika kudumisha rutuba ya udongo, tumia kilimo cha mzunguko wa mazao au weka mbolea za asili pale inapobidi. Kupalilia Dhibiti magugu kwa kupalilia ili kuruhusu ufuta kutumia vizuri unyevu na virutubishi. Magugu mengine huwa ni maficho ya wadudu waharibifu wa zao la ufuta. Kudhibiti magonjwa na wadudu Ufuta hushambuliwa na magonjwa na wadudu mbalimbali ambao huweza kusababisha upungufu na ubora wa mazao. Hivyo kagua shamba mara kwa mara hasa kwenye maua na mapodo ili kuona dalili za mashambulizi. Endapo kuna dalili za mashambulizi, chukua tahadhari mapema kabla ya uharibifu mkubwa haujatokea. MAANDALIZI KABLA YA KUVUNA KUKAGUA SHAMBA Kagua shamba kuona kama ufuta umekomaa. Ufuta hukomaa, kati ya miezi mitatu na minne tangu kupanda kutegemea aina. Aina ya ufuta usiokuwa na matawi hukomaa mapema kuliko ile yenye matawi. Ni muhimu kuwahi kuvuna ili kuepuka ufuta kupukutikia shambani. Dalili za ufuta uliokomaa Kwa kawaida majani hubadilika rangi kutoka kijani na kuwa ya manjano na hatimaye kudondoka. Mashina hubadilika rangi kutoka kijani na kuwa ya kahawia. Kutayarisha vifaa vya kuvunia, kukaushia, usafiri na kuhifadhi. Vifaa vya kuvunia Kamba Siko Panga Vifaa vya kukaushia Sehemu ya kukaushia Maturubai Sakafu safi Usafiri Mikokoteni Matela ya matrekta Magari KUVUNA Vuna ufuta mapema kabla mapodo kukomaa sana na kuanza kupasuka na kuachia punje. Mapodo ya ufuta yaliyokomaa sana yakiguswa au kutikiswa na upepo hupasuka na kuachia mbegu, hali inayosababisha upotevu mkubwa. Mbegu za ufuta ni ndogo na zikidondoka chini ni vigumu kuziokota. Vilevile mbegu zilizodondoka ni vigumu kuzitenganisha na uchafu. Uvunaji wa ufuta huhusisha ukataji wa mimea yenye mapodo kwa kutumia vyombo vya mkono kama panga kwa kukata mashina. Kwa aina za ufuta zenye mapodo yanayopasuka, uvunaji ufanyike wakati mimea bado ni kijani ili kuepuka upotevu wa mbegu. Aidha uvunaji ufanyike wakati hakuna upepo wala jua kali. Baada ya kukata mashina yafunge katika mizigo midogo na kuweka katika vyombo vya kusafirisha kama vile mikokoteni, matela au magari hadi sehemu ya kukaushia. Panga mizigo midogo kwa kusimamisha katika malundo madogo yasiyozidi mizigo minane kwenye sehemu safi za kukaushia. KUKAUSHA Mapodo ya ufuta hukaushwa yakiwa yamefungwa katika vitita. Vitita huwekwa kwa kuegeshwa kwenye fremu ya kukaushia kwa muda wa wiki mbili hadi tatu kutegemea hali ya hewa. Fremu hii huwekwa juu ya turubai au sakafu ili kuzuia upotevu wa punje kutokana na kupasuka kwa mapodo. KUPURA Upuraji hufanyika kwenye turubai, mkeka au kwenye sakafu safi. Vitita hupigwa taratibu kwa kutumia mti au hutikiswa vikiwa vimegeuzwa vichwa chini ili kuruhusu punje za ufuta kudondoka kwenye sakafu safi au turubai. KUPEPETA NA KUPEMBUA Kupepeta na kupembua hufanywa ili kuondoa takataka kama vile mawe, vipande vya mapodo, vijiti na vumbi. Njia bora ya kupepeta na kupembua ni kwa kutumia mikono. Ufuta huwekwa kwenye vyombo kama vile ungo kwa kiasi cha kilo mbili hadi tatu. Ufuta hurushwa hewani kwa kasi ndogo na takataka nyepesi huchukuliwa na upepo. Zile nzito huondolewa kwa mikono. Chombo cha kupepeta na kupembua ufuta (Ungo) KUFUNGASHA Mbegu za ufuta zilizo safi huwekwa kwenye vifungashio kama vile magunia madogo ya aina ya juti ya ujazo wa kilo 50. 38 Fungasha mbegu za ufuta kwenye magunia yenye uzito usiozidi kilo 50. Kabla ya kufungasha hakikisha mbegu zimekauka hadi kufikia unyevu wa asilimia 10. KUHIFADHI Panga magunia ya ufuta juu ya chaga. Panga kwa kupishanisha ili kuruhusu mzunguko wa hewa kati ya magunia. KUSINDIKA MBEGU ZA UFUTA Ufuta husindikwa kupata bidhaa ya mafuta ambayo hutumika katika mapishi mbalimbali. Mafuta hukamuliwa kwa kutumia njia za asili na kwa kutumia mashine. Njia za asili zina ufanisi mdogo ukilinganisha na zile za kukamua kwa mashine, hivyo ni vyema kutumia mashine. Kuna mashine za aina mbili zinazotumika kukamua mafuta; mashine za mkono na zile zinazoendeshwa kwa injini au umeme. Mashine za mikono zinazotumika zaidi hapa nchini ni za aina ya daraja (Bridge press) na Ram. Angalia vielelezo namba 22 na 23 KUKAMUA KWA MASHINE YA DARAJA Mashine ya daraja ni moja ya mashine za kisasa zinazoweza kukamua mafuta ya ufuta. Mashine hizi huendeshwa kwa mikono na zina uwezo wa kukamua mafuta kwa asilimia 68 hadi 72. Inaweza kukamua kilo 25 za ufuta kwa saa. Ili kupata ufanisi mzuri wa mashine hii, ni muhimu ufuta uwe na unyevu wa kati ya asilimia 11 na 13. Iwapo unyevu utakuwa chini ya kiwango hicho inashauriwa kunyunyizi maji kwenye ufuta kabla ya kukamua. Vifaa Mashine ya daraja Sufuria Vifungashio Mifuko midogo ya nguo au viroba vyenye upana wa sentimita 20 na urefu wa sentimita 20. Chombo cha kukinga mafuta. Chujio safi Lebo Lakiri Malighafi Mbegu za ufuta safi Maji safi Jinsi ya kukamua mafuta Nyunyuzia maji kidogo kwenye ufuta ili kuongeza unyevu kufikia asilimia 11 hadi 13. Mafuta hutoka vizuri kwenye kiwango hicho cha unyevu. Jaza ufuta kwenye vifuko vya nguo au viroba Vipange vifuko hivyo kwenye silinda na kuanza kuzungusha mhimili hadi mafuta yaanze kutoka kupitia matundu ya silinda. Acha kwa muda mafuta yaendelee kutoka kisha endelea kuzungusha mhimili hadi mafuta yaishe. Mhimili ukiacha kuzunguka ni dalili kuwa mafuta yamekwisha. Kusanya mafuta, chuja na fungasha kwenye chupa safi zilizochemshwa. Hakikisha chupa ni kavu na zina mifuniko. Weka lebo na lakiri Hifadhi mahali pakavu na pasipo na mwanga mkali. Kukamua mbegu za ufuta kwa kutumia mashine ya Ram Mashine ya Ram ina uwezo wa kusindika kilo 7 za mbegu za ufuta kwa ufanisi wa asilimia 57%. Aina ya Ram (BP-30) ina uwezo wa kukamua lita 20 za mafuta kwa siku. Vifaa Ndoo Mashine ya Ram Kichujio au kitmbaa safi Vifungashio safi Malighafi Mbegu safi za ufuta Kielelezo namba 23: Kukamua ufuta kwa mashine ya Ram Jinsi ya kukamua mafuta Anika mbegu za ufuta juani kwa kuzitandaza kwenye mabati ili zipate joto la kutosha. Lengo la kuanika mbegu juani ni kurahisisha ukamuaji wa mafuta. Jaza mbegu za ufuta kwenye mpare wa kulishia Funga wenzozuia ili mbegu za ufuta zisitoke. Nyanyua wenzozuia mpaka juu ili kuruhusu mbegu za ufuta kuingia kwenye silinda. Shusha wenzozuia chini ili kuruhusu pistoni kusukuma mbegu za ufuta ziingie ndani ya eneo la shindilio. Nyanyua tena wenzozuia mpaka juu na kushusha na wakati huohuo ukiendelea kujaza mbegu za ufuta kwenye mpare wa kulishia. Wenzoinua ukiwa mzito ni dalili kuwa msukumo wa kutosha umejengeka. Msukumo huo utasababisha mafuta kutoka. Mafuta yanapoanza kutoka legeza wenzozuia ili kuruhusu mashudu kutoka. Chuja na hifadhi mafuta kwenye vyombo safi vyenye mifuniko vilivyochemshwa. Matumizi Mafuta ya ufuta hutumika katika mapishi mbalimbali ili kuongeza ladha. Pia husaidia kuleta nguvu na joto mwilini. Mbegu za ufuta huchanganywa na vyakula mbali mbali kama mikate, keki, mboga na kadhalika. KARTAMU Kartamu ni zao la mbegu za mafuta hapa nchini linalolimwa na wakulima wachache na huitwa ni zao la alizeti ya miiba. Zao hili hustawi vizuri katika sehemu zenye mvua kidogo. Kwa sasa zao hili hulimwa katika mikoa ya Arusha, Manyara, Singida na Dodoma. Wastani wa mavuno kwa ekari ni kati ya kilo 800 na 1000 kutegemea aina. Sifa za zao la Kartamu Hustahimili ukame Hustawi kwenye udongo unaopitisha hewa vizuru na usiotuamisha maji na wenye rurtuba ya kutosha. Ni zao lenye uwezo wa kusitawi katika ardhi yenye magadi. Mbegu zake hutoa mafuta mengi na yenye kiasi kidogo cha lehemu. Haishambuliwi na ndege kwa sababu ya miiba Kilo 100 za mbegu za kartamu zinaweza kutoa wastani wa kati ya lita 28 na 45 za mafuta. MAMBO YA KUZINGATIA WAKATI WA UZALISHAJI Zingatia majira ya kupanda Kwa maeneo yenye mvua nyingi ni muhimu zao hili lipandwe katikati hadi mwisho wa kipindi cha masika. Katika maeneo yanayopata vipindi viwili vya mvua, kartamu ipandwe wakati wa vuli ili iweze kuvunwa kabla ya msimu wa mvua nyingi. Kartamu ikichanua wakati wa mvua nyingi hupata ugonjwa wa ukungu ambao hupunguza mavuno na kushusha ubora wa zao. 3143 Kudhibiti panya wa shambani na wadudu waharibifu Panya huleta uharibifu mkubwa katika zao la kartamu wanaposhambulia mbegu wakati zao likiwa shambani. Dhibiti panya kwa kuweka shamba na mazingira katika hali ya usafi na kutumia njia zinazoshauriwa na wataalam. Wadudu waharibifu hasa vidukari hushambulia mimea michanga ya kartamu. Inashauriwa kukagua shamba hasa wakati mimea ya kartamu inapokuwa michanga. MAANDALIZI KABLA YA KUVUNA Kukagua shamba Kagua shamba kuona kama kartamu imekomaa na iko tayari kuvunwa. Kartamu hukomaa baada ya miezi mitatu na nusu hadi mitano baada ya kupanda mbegu. Dalili za kartamu iliyokomaa Majani pamoja na mapodo hubadilika rangi kutoka rangi ya kijani na kuwa ya kaki. Kuandaa vifaa vya kuvuna, vyombo vya usafiri Vifaa vya kuvuna Panga Mundu Mashine ya kuvuna Sehemu ya kukaushia Mikeka Maturubai Sakafu safi Vyombo vya usafiri Mikokoteni Matela ya matrekta Magari Vifungashio Magunia KUVUNA Mimea ya kartamu ikishakauka vizuri huvunwa kwa kutumia mikono. Mimea hii ina miiba. Wakati wa kuvuna inashauriwa kutumia visu vikali na kuvaa mavazi yanayozuia miiba kuchoma mwili hasa mikono. Kuvuna kwa mikono Uvunaji kwa kutumia mikono hufanyika kwa kushika sehemu ya chini ya mmea isiyokuwa na miiba na kukata shina. Mashina huwekwa kwenye magunia na kusafirishwa hadi sehemu ya kukaushia. KUKAUSHA Hatua ya kwanza Mashina ya kartamu hukaushwa, kama maharage yanavyokaushwa, kwenye maturubai au sakafu ili kuhakikisha mapodo yanakauka na kurahisisha upuraji. KUPURA Upuraji hufanyika kwenye mikeka, maturubai au sakafu safi kwa kupiga mashina kutumia mti hadi punje zote zimejiachia toka kwenye mapodo. Hakikisha wakati wa kupura mashina yawe ndani ya magunia au mifuko ili kuzuia upotevu wa mbegu. KUPEPETA NA KUPEMBUA Pepeta na pembua ili kuondoa takataka, mbegu zilizoharibika na zilizopasuka. Kazi hii hufanyika kwa kutumia mikono au mashine za kuvunia (Combine harvester). Kupepeta na kupembeua kwa kutumia mikono Katika njia hii kartamu huweza kupepetwa na kupembuliwa kwa chekeche mbazo hutoa takataka na kuacha punje za kartamu safi. Aidha, kartamu huwekwa kwenye vyombo kama vile ungo kwa kiasi cha kilo mbili hadi tatu ambazo hurushwa hewani kwa kasi ndogo. Takataka nyepesi hudondoka chini na zile nzito huondolewa kwa mkono. HATUA YA PILI YA KUKAUSHA Baada ya kupepeta na kupembua mbegu zilizopurwa, kausha zaidi ili kufikia kiwango cha unyevu unaotakiwa kwa ajili ya kuhifadhi ambao ni asilimia 8. Ukaushaji katika hatua hii hufanyika katika sehemu iliyo safi ili kuzuia uchafu kuingia kwenye mbegu zilizo safi. KUFUNGASHA Kartamu hufungashwa kwenye magunia au mifuko safi na imara yenye uzito usiozidi kilo 70 ili kurahisisha ubebaji, upangaji, upakiaji na upakuaji. KUHIFADHI Magunia ya kartamu yahifadhiwe kwenye ghala bora. Magunia yawekwe juu ya chaga na yapangwe kwa kupishanisha ili kuruhusu mzunguko wa hewa. Ghala liwe na vizuizi vya panya. Mbegu za kartamu zinaweza kuhifadhiwa katika hali ya kichele ndani ya sailo au kihenge bora. KUSINDIKA KARTAMU KUPATA MAFUTA Njia za kukamua mafuta ni sawa na zile zinazotumika kwenye zao la alizeti. MATUMIZI Mbegu za kartamu hukamuliwa mafuta ambayo yana lehemu kidogo. Mafuta ya kartamu hutumika katika mapishi mbalimbali na katika kutengeneza madawa. Vilevile maua yake hutumika kutengeneza rangi ambazo huwekwa kwenye nguo na vyakula. Mashudu yake ni chakula cha mifugo. NAZI Minazi hulimwa kwa wingi katika mikoa ya Pwani, Dar es Salaam, Lindi, Mtwara, Morogoro, Tanga, Unguja na Pemba. Vilevile hulimwa kwa uchache katika mikoa ya Mbeya, Tabora, Kigoma, Rukwa na Mara. Eneo linalopandwa minazi ni jumla ya hekta 240,000. Uzalishaji wake ni wastani wa tani 325,000 kwa mwaka. Asilimia 95 ya zao la minazi huzalishwa na wakulima wadogo. ZINGATIA KANUNI BORA ZA UZALISHAJI WA MINAZI Ili kupata mazao mengi na bora ni muhimu kuzingatia yafuatayo: Kuchagua aina bora ya mbegu ya kupanda. Chagua aina bora inayovumilia magonjwa, wadudu na inayozaa nazi nyingi. Kupalilia Hakikisha shamba ni safi wakati wote kwa kupalilia ili kuwezesha minazi kutumia vizuri virutubishi na unyevu. Vilevile palilia kuondoa maficho ya wadudu waharibifu na kurahisisha uvunaji. Aidha palizi huepusha minazi na majanga ya moto ambayo husababisha upungufu wa mazao na ubora wa nazi. Muhimu: Epuka kupalilia minazi kwa kutumia moto Kudhibiti wadudu na magonjwa Kagua shamba kuona kama kuna dalili za mashambulizi ya wadudu na magonjwa. Endapo kuna dalili za mashambulizi chukua tahadhari mapema kabla ya madhara hayajawa makubwa na kusababisha upotevu. 4 MAANDALIZI KABLA YA KUVUNA Kukagua shamba Kagua shamba kuona kama nazi zimekomaa. Nazi hukomaa katika kipindi cha miezi 9 tangu kole linapokuwa limetoa vidaka. Ni muhimu kuzingatia muda wa kuvuna kwani nazi zikicheleweshwa kuvunwa hukauka maji na huanza kuota, na zikivunwa zikiwa changa huoza mapema. Dalili za nazi zilizokomaa Nazi hutoa mlio mkali zinapogongwa. Kole la nazi zilizokomaa rangi yake hufifia afu la nazi huanza kusinyaa kwenye ncha Kuandaa vifaa/vyombo na usafiri Vifaa vya kuvunia Kisu au panga Mlingoti mrefu uliofungiwa kichumio Kifulio Ngazi Kamba Vyombo vya kufungashia Matenga Magunia Vyombo vya kusafirishia Magari Matela ya matrekta Matoroli Mikokoteni ya kukokotwa na wanyama Baiskeli KUVUNA Kuna njia kuu tatu za kuvuna Kumtumia mkwezi ambaye hukata kole kwa kutumia kisu kikali au panga. Kuokota nazi zilizoanguka zenyewe Kwa kutumia mlingoti mrefu ambapo kole hukatwa kwa kichumio. KUCHAMBUA Ni muhimu kuchambua nazi zilizovunwa ili kupata zenye usawa wa kukomaa, kukauka na zisizokuwa na makovu. Nazi zilizokauka vizuri huwekwa pamoja. Nazi zilizo na magonjwa hutengwa na kuwekwa pamoja. Nazi zilizofuliwa pia huchambuliwa kwa kufuata vigezo vilivyoelezwa hapo juu. KUFUA NAZI Ufuaji hufanyika shambani au nyumbani. Makumbi huondolewa kwa kutumia kifulio maalum. KUPANGA MADARAJA Panga madaraja kufuatana na rangi, uingi wa usumba, ukubwa wa nazi na umbile. Nazi ambazo ni safi, zisizo na usumba mwingi, zenye uzito kati ya gramu 750 na 850, zisizo na mipasuko na macho yaliyozama kutokana na kuumizwa huwa ni daraja bora kuliko mengine na bei yake kwenye soko huwa ni ya juu. Tenganisha nazi za daraja bora na zile ambazo hazina sifa zilizotajwa hapo juu. Lengo la kupanga madaraja ni kuwezesha nazi kupata bei nzuri. KUFUNGASHA Nazi hufungashwa kwenye magunia, matenga, au makasha ya plastiki ili kurahisisha usafirishaji, na vilevile husaidia kuziweka katika madaraja yake. Epuka kujaza vifungashio kupita kiasi ili kuzuia kudondoka na kurahisisha upakiaji na upakuaji. Weka nazi zisizozidi 20 kwenye kifungashio kimoja ili kuepuka upotevu huo. Kusafirisha nazi ambazo hazikufungashwa (kichele) husababisha madhara yafuatayo: - Kuibiwa kwa urahisi Hupasuka hasa zikiwa zimefuliwa kutokana na mgongano wakati zinaposafirishwa katika barabara mbovu. Nazi zilizopasuka, hushuka ubora na ni rahisi kuingiwa na vimelea vya ukungu unaosababisha kuoza. Si rahisi kudhibiti ubora na kupata soko zuri kwani kusafirisha kwa kichele huchanganya madaraja Ni vigumu kujua wingi wa nazi. KUSAFIRISHA Nazi husafirishwa kwa kutumia vyombo vifuatavyo Magari Matela ya matrekta Mikokoteni ya kukokotwa na wanyamakazi. 5139 Matoroli Baiskeli Vyombo vya usafiri visijazwe kupita kiasi ili kuepuka nazi kuanguka na kupasuka. Vilevile uangalifu unatakiwa wakati wa kupakia na kupakua kwani uharibifu mwingi na upotevu hutokea hasa pale nazi zinapokuwa zimepakiwa bila kufungashwa. KUHIFADHI Nazi huhifadhiwa ili kudumisha ubora na kuhakikisha upatikanaji wake. Nazi zinaweza kuhifadhiwa zikiwa zimefuliwa au zikiwa kwenye makumbi. Nazi zilizoondolewa makumbi zinaweza kuhifadhiwa katika hali ya joto la kawaida kwenye kivuli bila kupoteza ubora kwa muda wa wiki mbili. Pia zinaweza kuhifadhiwa kwa muda mrefu zaidi (mwezi mmoja hadi miwili) endapo zitahifadhiwa katika hali ya ubaridi wa jokovu na unyevu wa asilimia 75. Nazi zilizoumizwa macho wakati wa kufungashwa au kuchambua zisihifadhiwe kwani kasi ya kuharibika huwa ni kubwa. Nazi zihifadhiwe ndani ya nyumba kwa kupangwa bila kufungashwa juu ya chaga ili kuzuia uharibifu wa macho ya nazi na mpasuko ambavyo husababisha upotevu mkubwa wakati wa hifadhi. Chaga/Kichanja kiwe na uwezo wa kuruhusu mzunguko wa hewa na kiinuliwe juu sentimita 30 kutoka usawa wa sakafu. Nazi ambazo hazijafuliwa zinaweza kuhifadhiwa kwa muda wa mwezi mmoja hadi miwili katika hali ya kawaida. 52 MATUMIZI YA NAZI Nazi hutumika kama kinywaji maarufu kwa jina la madafu. Hutumika kama kiungo katika mapishi mbalimbali. Husindikwa kupata bidhaa mbalimbali kama vile mafuta ya kula, kutengeneza sabuni na mafuta ya kupaka. Makumbi ya nazi hutumika kutengeneza mazulia na nyuzi na usumba hutumika kama kitangulizi katika vifungashio kwa mfano ndani ya matenga au makasha na pia hutengeneza fagio. Makumbi ya nazi hutumika kama matandazo ndani ya shamba na pia kama kuni. KUSINDIKA NAZI Nazi husindikwa kupata bidhaa mbalimbali kama vile tui, mafuta, nazi kavu au jamu. KUSINDIKA NAZI KUPATA TUI Tui ni bidhaa inayopatikana baada ya kukuna nazi na kuzikamua. Vifaa Kibao cha mbuzi cha kukuna nazi Jiko Sufuria au bakuli Chujio au kitambaa safi cha pamba Ungo Chuma au panga la kuvunja nazi Chupa 5 Malighafi Nazi Maji Jinsi ya kutengeneza tui Chagua nazi zilizokomaa vizuri Vunja nazi vipande viwili kwa kutumia panga au chuma • Kuna nazi kwa kutumia kibao cha mbuzi Weka maji kiasi ya uvuguvugu kwenye nazi iliyokunwa. Kamua kwa kutumia chujio lenye matundu madogo au kitambaa safi cha pamba. Chemsha kwenye moto mdogo ukiwa unakoroga kwa muda wa dakika 15, kisha ipua. Acha ipoe Weka kwenye chupa zilizochemshwa au makopo safi, kisha funika kwa mifuniko safi. Panga kwenye sufuria Weka maji ya kawaida kwenye sufuria hiyo hadi yafike nusu ya kimo cha chupa. Chemsha kwa muda wa dakika 20 hadi 30. Ipua, weka lakiri na lebo Hifadhi kwenye sehemu safi. Tui lililosindikwa kwa njia hii linaweza kuhifadhiwa kwa muda wa miezi mitatu, endapo chupa au kifungashio hakitafunguliwa. Ukishafungua hifadhi yake huwa ni ya muda mfupi na ubora pia hushuka. Matumizi Tui hutumika katika mapishi mbalimbali kwa ajili ya kuongeza ladha na kuboresha virutubishi. Virutubishi vilivyoko kwenye tui ni kama vifuatavyo: Maji - asilimia 54 Wanga - gramu 6 Mafuta - gramu 35 Nguvu - kilokalori 320 Protini - gramu 5 Vitamini A - IU 37 Madini ya chuma - milligramu 2 KUSINDIKA NAZI KUPATA MAFUTA Kuna njia mbili za kukamua mafuta nazo ni kama zifuatazo: Kukamua kwa kutumia mikono Kukamua kwa kutumia mashine. Kukamua kwa kutumia mikono Vifaa Kibao cha mbuzi cha kukuna nazi Chujio au kitambaa safi 54 Sufuria Bakuli kubwa Upawa Malighafi/Mahitaji Nazi zisizopungua 10 zilizokomaa Maji safi na salama Jinsi ya kukamua mafuta Chagua nazi zilizokomaa vizuri Vunja nazi vipande viwili kwa kutumia panga au kipande cha chuma. Kuna nazi kwa kutumia kibao cha mbuzi. Weka maji ya uvuguvugu kiasi cha lita moja kwenye nazi zilizokunwa. Kamua, kisha chuja kwa kutumia chujio au kitambaa safi. Rudia kwa kuweka litamoja ya maji kwenye machicha ya kamuo la kwanza na chuja. Rudia kuongeza lita ya maji kwenye machicha na kuchuja mara tatu au nne ili kuhakikisha tui lote limetoka. Acha tui kwenye chombo kwa muda wa saa 24 ili kupata malai (krimu). Engua malai (krimu), kisha chemsha Wakati unachemsha koroga mfululizo kwa kutumia upawa ili kuzuia mashata kuganda kwenye chombo. Endelea kuchemsha mpaka mlio wa kuchemka umetoweka. Ipua na acha mafuta yapoe. Mimina mafuta taratibu kwenye chombo kisafi kilichochemshwa. Chuja mafuta yaliyobaki kwenye masimbi au mashata kwa kutumia kitambaa kisafi. Yachemshe mafuta hayo kabla ya kuyachanganya na mafuta ya mwanzo. Jaza mafuta kwenye chupa safi na kavu. Hakikisha unatumia chupa zilizochemshwa na zenye mifuniko. Hifadhi chupa zenye mafuta sehemu ambayo ni safi, kavu na pasipokuwa na mwanga mkali. Njia hii ina ufanisi wa ukamuaji wa mafuta kwa asilimia 64. Kukamua mafuta kwa kutumia mashine Kuna aina mbili za mashine zinazotumika kukamua mafuta ya nazi nazo ni: Mashine ya Ram Mashine ya Daraja (Bridge Press) Mashine hizi huendeshwa kwa mikono. Pia zipo mashine zinazoendeshwa kwa injini au umeme. Mashine hizi zina uwezo mkubwa wa utendaji kazi kuliko mashine zinazoendeshwa kwa mkono. Mashine hizi hukamua lita 65 hadi 600 za mafuta kwa saa kutegemea aina, ukubwa na ufanisi wa mashine. Kukamua kwa kutumia mashine ya Ram Mashine ya Ram huendeshwa kwa mikono na ina uwezo wa kukamua mbegu mbalimbali za mafuta. Aina ya mashine hii iliyosambazwa kwa wingi vijijini ina ufanisi wa asilimia 85. Kwa kutumia mashine hii kilo 10 za nazi iliyokunwa hutoa wastani wa lita 5 za mafuta ya nazi. Vifaa Mashine ya Ram Kibao cha mbuzi cha kukuna nazi Beseni la kuwekea nazi iliyokunwa Sufuria ya kukingia mafuta yatokayo kwenye mashine Mkeka wa kuanikia au karatasi la nailoni Chujio Panga au kipande cha chuma cha kuvunja nazi Chupa au vyombo vya kufungashia Lebo Lakiri Mahitaji/Malighafi Nazi safi zilizokomaa vizuri Maji Jinsi ya kukamua mafuta Chagua nazi zilizokomaa vizuri Vunja nazi vipande viwili kwa kutumia panga au kipande cha chuma. Kuna nazi kwa kutumia kibao cha mbuzi. Anika juani nazi zilizokunwa hadi zikauke vizuri. Endapo utatumia machicha, yaanike juani ili yakauke. Jaza nazi iliyokunwa au machicha safi kwenye mpare wa kulishia. Funga wenzozuia ili nazi zilizokunwa au machicha yasitoke. Nyanyua wenzozuia mpaka juu ili kuruhusu malighafi kuingia kwenye silinda. Shusha chini wenzozuia ili kuruhusu pistoni kusukuma malighafi ziingie ndani ya eneo la shindilio. Nyanyua tena wenzozuia mpaka juu na kushusha, na wakati huohuo ukiendelea kujaza malighafi kwenye mpare wa kulishia. Wenzoinua ukiwa mzito ni dalili kuwa msukumo wa kutosha umejengeka. Msukumo huo utasababisha mafuta kutoka. Mafuta yanapoanza kutoka legeza wenzozuia ili kuruhusu mashudu kutoka. Chuja na jaza mafuta kwenye vyombo safi vyenye mifuniko, hifadhi sehemu kavu na isiyopenyesha mwanga mkali. 56 Kumbuka: Ukilegeza sana wenzozuia, utapata mafuta kidogo. Ukikaza sana utatumia nguvu nyingi kuendesha mashine na hatimaye kusababisha mashine kuharibika. 5.11.3 KUKAMUA KWA KUTUMIA MASHINE YA DARAJA (BRIDGE PRESS) Mashine ya daraja ni moja ya mashine za kisasa zinazoweza kukamua mafuta ya nazi. Mashine hizi huendeshwa kwa mikono na zina ufanisi wa kukamua mafuta kwa asilimia 68 hadi 72 ya mafuta yaliyopo kwenye nazi zilizokunwa. Hukamua nazi iliyo na unyevu kati ya asilimia 11 hadi 14. Vifaa: Kibao cha mbuzi Ungo au sinia la kuhifadhia nazi zilizokunwa Mkeka au makaratasi magumu kwa ajili ya kuanikia nazi Chombo kikubwa cha kuchanganyia nazi zilizokunwa. Vifuko vya nguo au viroba vyenye upana na urefu wa sentimita 20 na vyenye ujazo wa kilo moja Chupa za kuhifadhia mafuta Chombo cha kukinga mafuta Vyombo vitano vya kuweka nazi zilizokunwa Chujio Mpare wa kumiminia mafuta Panga au kipande cha chuma cha kuvunja nazi Lebo na lakiri Malighafi Nazi Jinsi ya kukamua mafuta Chagua nazi 40 zilizokomaa na zinazolingana kwa ukubwa. Kuna nazi hizo kwa kutumia kibao cha mbuzi. Anika nazi iliyokunwa juani kwa muda wa saa nne au zaidi kutegemea hali ya jua. Weka nazi iliyokunwa kwa ujazo ulio sawa katika vyombo vitano vyenye ukubwa sawa. Chagua nazi nyingine tano zilizokomaa. Kuna nazi moja na kuichanganya kwenye kila chombo chenye nazi iliyokaushwa juani. Endelea kufanya hivyo kwa kila nazi kwenye vyombo vilivyobakia. Gawa mchanganyiko wa kila chombo katika sehemu mbili zinazolingana. Chukua kila sehemu ya mchanganyiko na kujazakwenye vifuko vya nguo vilivyotayarishwa na kisha funga vifuko hivyo kwa kamba. Pangaa vifuko hivyo kwenye silinda na kuanza kuzungusha mhimili hadi mafuta yaanze kutoka kupitia matundu ya silinda. Acha kwa muda mafuta yaendelee kutoka kisha endelea kuzungusha mhimili (kukamua) hadi mafuta yaishe. Mafuta yakiisha mhimili huacha kuzunguka. Kusanya mafuta, chuja na fungasha kwenye chupa safi zilizochemshwa na zenye mifuniko. Hakikisha chupa ni kavu. Weka lakiri na lebo. Hifadhi mahali pakavu na pasipo na mwanga mkali Matumizi ya mafuta ya nazi Hutumika katika mapishi mbalimbali Kupaka kwenye nywele na ngozi Kutengeneza sabuni Kutengeneza siagi Kutengeneza marashi, dawa za meno, na shampoo. Kulainisha mitambo na kukalafati maboti Kuchanganya na vyakula vya watoto vilivyosindikwa 5.12 KUSINDIKA NAZI KUPATA MBATA Mbata ni nazi iliyokaushwa na kufikia unyevu wa kati ya asilimia 6 na 9. Vifaa Chuma au panga la kuvunja nazi Jamvi Tanuru Kifulio Magunia Malighafi Nazi Kuni Jinsi ya kukausha mbata Chagua nazi bora zilizofuliwa Vunja nazi katika vipande viwili Kausha kwenye tanuru/jamvi Tenganisha nazi na kifuu Endelea kukausha kwa muda wa wiki moja mpaka unyevu wa mbata umefikia kati ya asilimia 6 na 9. Waweza kutambua mbata iliyokauka vizuri kwa kuivunja na kama imekauka itatoa mlio mkali. Vilevile huwa ni angavu. Ni muhimu kukausha nazi vizuri ili kupata mbata na hatimaye mafuta bora. Nazi ambazo hazikukaushwa vizuri husababisha mafuta yatokanayo na mbata kuharibika au kuoza. Mafuta yaliooza yana harufu mbaya na hayafai kwa chakula. Hata hivyo mafuta hayo yanaweza kutumika kutengeneza sabuni na kukalafati maboti. 59 KUSINDIKA MBATA KUPATA MAFUTA Vifaa Kisu au mashine ya kukata mbata. Mashine ya kukamua mafuta ya Ram au Daraja Chujio au kitambaa safi Vifungashio Lakiri na lebo. Mahitaji/ Malighafi Mbata Jinsi ya kukamua mafuta kutoka kwenye mbata Kata mbata katika vipande vidogo visivyozidi unene wa nusu sentimita kwa kutumia kisu au mashine Weka kwenye mashine kisha kamua mafuta Chuja mafuta kwa chujio au kitambaa safi Weka mafuta kwenye vyombo safi, vikavu na vyenye mifuniko. Weka lakiri na lebo. Hifadhi mafuta kwenye sehemu kavu na isiyo na mwanga mkali. Matumizi Hutumika kwa kupikia vyakula mbalimbali ili kuongeza ladha na kirutubishi cha mafuta. Vilevile hutumika katika kutengenezea sabuni, kulainishia mitambo, na kama mafuta ya ngozi na nywele. Virutubishi vinavyopatikana kutokana na gramu 100 za mafuta ya nazi ni kama vifuatavyo: Nguvu - kilokalori 900 Mafuta - gramu 100 KUSINDIKA NAZI KUPATA UNGA Vifaa Kaushio bora Kibao cha mbuzi cha kukuna nazi Mifuko ya kufungashia Panga au chuma cha kuvunja nazi Sinia Mashine ya kusaga nazi Mahitaji Nazi zilizokomaa vizuri Jinsi ya kutengeneza Chagua nazi bora Kuna kwa kutumia kibao cha mbuzi Anika kwenye kaushio bora ili kuzuia vumbi na uchafu mwingine. Saga kwa kutumia mashine kupata unga Fungasha kwenye mifuko isiyopenyesha unyevu Hifadhi mahali pakavu na pasipo na mwanga mkali Matumizi Unga wa nazi huchanganywa kwenye vyakula vya watoto, vitafunwa, mboga na vyakula vingine kama vya mizizi na ndizi. Virutubishi vinavyopatikana kwenye gramu 100 za unga wa nazi ni kama vifuatavyo: MICHIKICHI Michikichi ni zao mojawapo ya mazao ya mafuta ambalo hulimwa kwa wingi katika mikoa ya Kigoma, Mbeya na Tanga. Aidha zao hili hulimwa pia kwa kiasi kidogo katika mikoa ya Kagera, Pwani, Rukwa, Morogoro na visiwa vya Pemba na Unguja. Kigoma ikiwa ni eneo muhimu kwa uzalishaji, huzalisha zaidi ya tani 2,000 za mawese na zaidi ya tani 450 za mafuta ya mise. Zao hili hutumika kwa chakula na biashara. MAMBO MUHIMU YA KUZINGATIA WAKATI WA UZALISHAJI Mazao mengi na yaliyo bora hupatikana baada ya kuzingatia yafuatayo: Kuchagua mbegu Panda mbegu bora zinazotoa mafuta mengi, zinazovumilia mashambulizi ya magonjwa na wadudu waharibifu na zinazokomaa mapema. Kuweka mbolea na palizi Palizi huwezesha mimea kutumia unyevu na rutuba ya ardhi vizuri. Tengeneza kisahani kwa kila mmea kutuliza maji na kurahisisha upatikanaji wa unyevu na mbolea kwa mmea. Ili kupata mazao mengi na bora tumia mbolea hasa za asili zilizovunda vizuri kwa lengo la kudumisha rutuba ya udongo. Kwa kila mmea weka debe mbili za mbolea hizo. MAANDALIZI KABLA YA KUVUNA Kukagua shamba Kagua shamba kuona kama matunda yamekomaa. Matunda ya michikichi hukomaa baada ya miezi mitano tangu maua kuchanua. Dalili za matunda yaliyokomaa Matunda hubadilika rangi kutoka nyeusi na kuwa nyekundu/ manjano kama inavyoonyesha kwenye kielelezo hapo juu. Matunda mawili hadi matatu hudondoka kutoka kwenye mkungu wa mchikichi. Kuandaa vifaa vya kuvuna, kubebea, vifungashio na vyombo vya usafiri. Vifaa vya kuvuna na kubebea: Kisu kikali Mifuko Vikapu Magunia Vyombo vya usafiri Matolori Mikokoteni ya wanyama kazi Magari Matela ya matrekta Vifungashio Magunia safi KUVUNA Uvunaji hufanyika kwa mikono ambapo mikungu yenye matunda hukatwa toka kwenye mti kwa kutumia visu vikali. Mikungu huwekwa kwenye mifuko ya kuvunia na kupelekwa kwenye sehemu za kutayarisha na kufungasha. Ni muhimu kuvuna matunda ya michikichi mapema ili kuepuka matunda kuoza. Matunda yaliyooza hutoa mafuta yaliyoharibika. Aidha, matunda yakivunwa kabla hayajakomaa vizuri hutoa mafuta kidogo yenye ubora hafifu. KUSAFIRISHA KUTOKA SHAMBANI Mikungu yenye matunda hufungashwa kwenye magunia au vikapu na kusafirishwa kutoka shambani hadi sehemu ya kutayarisha kwa kubeba kichwani au kutumia vifaa vifuatavyo: Baiskeli Mikokoteni ya kukokotwa na wanyamakazi Matolori Magari Matela ya matrekta na trekta KUFISHA (STERILIZATION) Ni muhimu kufisha matunda yaliyo kwenye mikungu katika muda wa saa 24 baada ya kuvuna ili kuzuia yasichachuke, kuua vimelea vya magonjwa na kuzuia shughuli za vimeng’enyo vinavyosababisha matunda kuoza. Matunda yaliyooza hutoa mafuta kidogo na yenye ubora wa chini. Njia ya kufisha Siku ya kuvuna na kabla matunda hayajaanguka toka kwenye mkungu yafishwe kwa kuchemshwa kwenye pipa kubwa kwa muda wa saa mbili na nusu. Baada ya muda huo matunda huachwa yapoe kisha hukongolewa toka kwenye mkungu na baadaye kuchemshwa tena kwa muda wa saa moja na nusu na kuyaponda ili kupata mseto. Kuchemsha matunda kwa mara ya pili husaidia kuongeza joto la matunda ili yapondeke kwa urahisi na pia hufisha vimelea vinavyosababisha kuoza. Kufisha matunda ya mchikichi kwa kuchemsha ndani ya pipa Kukongoa matunda ya mchikichi Ukongoaji wa matunda ya michikichi kutoka kwenye mikungu hufanywa kwa kutumia mikono. Kazi hii hufanyika kwa uangalifu kwani matunda ya mchikichi yana ncha kama miiba. KUSINDIKA MATUNDA YA MICHIKICHI KUPATA MAFUTA YA MAWESE NA MISE Mafuta ya mawese Kuna njia tatu za kukamua mafuta ya mawese nazo ni: Kukamua kwa kutumia mikono Vifaa Sufuria kubwa Chujio la mafuta 6 Jiko Vifungashio Lebo Lakiri Malighafi Matunda safi ya michikichi yaliyovundikwa. Maji safi Chumvi Jinsi ya kuamua Chukua matunda ambayo yameshachemshwa na kupondwa kupata mseto na yaliyovundikwa kwa muda usiozidi siku tatu. Tenganisha mseto na kokwa za matunda ya mchikichi. Kamua mseto kwa kutumia mikono hadi mafuta yote yametoka. Chemsha mafuta kwenye sufuria ili kuondoa maji. Ongeza chumvi kidogo Baada ya kuchemsha kwa muda, weka tone la maji kwenye mafuta yanayochemka na kama yakitoa sauti kali ya kuchemka, mafuta yatakuwa yameisha maji. Ipua na acha yapoe. Engua mafuta yaliyo safi na kuacha masimbi na takataka nyingine chini kwenye sufuria Chuja mafuta kwa chujio safi na fungasha kwenye chupa safi zenye mifuniko. Weka lakiri na lebo. Hifadhi kwenye sehemu kavu yenye ubaridi na isiyopenyesha mwanga Kupata mawese kwa njia ya kuengua Vifaa Pipa au sufuria kubwa Chombo cha kuengulia mafuta Chujio la mafuta Jiko Vifungashio Lebo na lakiri Malighafi Matunda ya michikichi yaliyovundikwa Maji Chumvi Jinsi ya kuengua Chukua matunda yaliyopondwa na kuvundikwa kwa siku zisizozidi tatu. Ongeza kiasi kikubwa cha maji Koroga mchanganyiko huo hadi mafuta yote yamejiachia toka kwenye nyuzinyuzi na kukaa juu ya maji. Engua mafuta kwa kutumia chombo cha kuchotea Weka mafuta kwenye sufuria safi kisha chemsha kuondoa maji na ongeza chumvi kidogo. Baada ya kuchemsha kwa muda ongeza tone la maji na endapo sauti kali ya kuchemka tasikika, inaashiria kuwa maji yamekwisha kwenye mafutai Ipua acha yapoe Chuja kwa chujio au kitambaa safi Jaza kwenye vifungashio safi na funika Weka lakiri na lebo Hifadhi mahali pakavu, penye ubaridi na pasipopenyesha mwanga Kukamua mawese kwa kutumia mashine Mashine inayotumika kukamua mafuta ya mawese ni ile ya aina ya daraja. Ambayo huendeshwa kwa kutumia mikono, injini au umeme. Mashine hizi zina uwezo wa kukamua kilo 100 za matunda kwa saa. Vifaa Jiko Mashine ya kukamua mafuta Sufuria Vifungashio Chujio la mafuta Lebo Lakiri Malighafi Matunda safi ya michikichi yaliyovundikwa Chumvi Maji safi Jinsi ya kusindika Chukua matunda yaliyopondwa na kuvundikwa kwa muda usiopungua siku tatu Ondoa kokwa kutoka kwenye mseto huo Chemsha mseto kwa muda wa saa moja Weka mseto ukiwa wa moto kwenye mashine na kamua mafuta kwa kuzungusha mhimili hadi mafuta yote yametoka Weka mafuta kwenye sufuria safi ongeza chumvi na chemsha kwa muda Weka tone la maji Endapo mafuta yatatoa sauti kali ya kuchemka inayoashiria kuwa maji yamekwisha, ipua na acha yapoe Chuja kwa kutumia chujio safi Jaza kwenye vyombo safi vya kufungashia na funika kwa mifuniko safi Weka lakiri na lebo Hifadhi sehemu safi, kavu yenye ubaridi na isiyopitisha mwanga. KUSINDIKA MBEGU ZA MICHIKICHI KUPATA MAFUTA YA MISE. Mise ni mafuta yanayopatikana baada ya kukamua mbegu. Kwa kuwa mbegu hizo ni ndogo na ziko ndani ya kokwa gumu, ni vigumu kukamua mafuta kwa kutumia njia za asili. Mashine ya skrubu inayoendeshwa kwa injini au umeme ina uwezo wa kuvunja kokwa pamoja na mbegu na kukamua mafuta kwa wakati mmoja. Mafuta hayo husafishwa kwa kutumia mashine. Pia mashine aina ya daraja huweza kutumika kukamua mafuta ya mise baada kuparaza mbegu za michikichi. Ili kuondoa kokwa, inashauriwa kukaanga mbegu kwa moto wa kadiri na epuka kuziunguza. Aidha mbegu zilizoungua hutoa mafuta yenye ubora hafifu. Kiasi cha mafuta yaliyomo kwenye mbegu ya mchikichi ni wastani wa asilimia 47. Kukamua mafuta kwa kutumia mashine ya skrubu Mashine ya skrubu huendeshwa kwa injini au umeme na zina uwezo wa kukamua kilo 100 za mbegu za michikichi kwa saa. Wastani mafuta yayopatikana kwa kiasi cha mbegu hutegemea aina ya mchikichi na ufanisi wa mashine. Vifaa Jiko Kikaango Mashine ya kukamua mafuta Mashine ya kusafisha mafuta Sufuria Lebo Lakiri Vifungashio au mifuniko Malighafi Mbegu za michikichi Jinsi ya kukamua Kaanga mbegu kwenye joto la kadri (nyuzi joto 60 za sentigredi) kwa muda na kuhakikisha haziungui. Ipua na acha mbegu zipoe Weka mbegu kwenye mashine ya skrubu Kamua mafuta Kinga mafuta kwa kutumia ndoo au sufuria KUSAFISHA MAFUTA Safisha mafuta kwa kutumia mashine Kinga mafuta yaliyochujwa Jaza kwenye vyombo safi vyenye mifuniko Weka lebo na lakiri Hifadhi mafuta kwenye sehemu kavu, yenye ubaridi na isiyopitisha mwanga. Mashine ya kusafisha ina uwezo wa kusafisha lita 800 hadi 1000 za mafuta machafu kwa saa. Mashine hii pia huendeshwa kwa injini au umeme. Kukamua mafuta kwa kutumia mashine ya daraja Vifaa Jiko Mashine ya daraja Kikaango Sufuria Mashine ya kusaga Chupa au ndoo za plastiki Mifuniko Lebo Lakiri Malighafi Mbegu za michikichi zilizoparazwa Jisi ya kukamua Safisha mbegu kuondoa mawe na takataka nyingine. Kaanga mbegu katika moto wa kadiri (Nyuzi joto 60 za sentigredi) ili kurahisisha upasuaji wa kokwa. Ipua Paraza kwa kutumia mashine ya kusaga ili kupata unga ambao sio laini. Jaza kwenye mifuko midogo, ya kitambaa kigumu, yenye urefu wa sentimita 20 na upana wa sentimita 20. Panga mifuko hiyo kwenye silinda ya mashine. Kamua mafuta kwa kutumia mashine Kinga mafuta kwa kutumia sufuria Acha mafuta yatulie kwenye chombo kwa muda wa saa 12 ili uchafu utuame chini. Engua mafuta Jaza mafuta kwenye vifungashio safi na funika Weka lebo na lakiri Hifadhi sehemu safi yenye ubaridi, kavu na isiyopenyesha mwanga. Matumizi Mafuta ya mise hutumika katika mapishi ya vyakula mbalimbali. Husaidia mwili kupata nguvu na joto. Pia hutumika katika utengenezaji wa sabuni na vipodozi mbalimbali. 